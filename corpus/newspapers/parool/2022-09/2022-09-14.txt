2022-09-14||Napoli klopt Rangers ondanks twee gemiste strafschoppen en pakt volle buit in poule Ajax||Dat het kan kolken op Ibrox dat weet Napoli inmiddels ook. Na een indrukwekkend eerbetoon aan de overleden Queen Elizabeth zat de sfeer er goed in in Glasgow, waar Giovanni van Bronckhorst joeg op eerherstel na de oorwassing tegen Ajax een week eerder. Hij wijzigde zijn ploeg op vijf plaatsen en dat leidde bijna direct tot een doelpunt van Alfredo Morelos, die onlangs nog disciplinair geschorst was, maar de snelle 1-0 bleef uit. In de tegenstoot raakte Stanislav Lobotka de kruising. De toon was gezet. Al golfde het spel op en neer, terwijl de spelers werden gedragen op de emoties van het publiek, doelpunten bleven uit in de eerste helft. Na rust bleef het Schotse publiek achter de ploeg staan, hopend op een stunt tegen de Italiaanse koploper. Maar toen ging James Sands binnen drie minuten twee keer over de schreef. Hij kon vroegtijdig vertrekken. Piotr Zielinski ging achter de bal staan, maar miste de strafschop. Matteo Politano benutte de rebound, maar de Italiaan liep te vroeg in. Dus kreeg Zielinski een herkansing. Hij zocht dezelfde hoek en opnieuw keerde Allan McGregor zijn inzet. Een nieuwe held van Glasgow was geboren. Toch moest de keeper alsnog capituleren bij een derde strafschop voor Napoli. Weer zat McGregor in de goede hoek, maar Politano schoot onberispelijk raak: 0-1. Het verzet van Rangers leek gebroken en toen Giacomo Raspadori een paar minuten voor tijd de 0-2 maakte, was het helemaal gedaan. Zo won Napoli met hangen en wurgen in Schotland en pakte het tot dusver de volle buit in de groep van Ajax.||https://www.parool.nl/sport/napoli-klopt-rangers-ondanks-twee-gemiste-strafschoppen-en-pakt-volle-buit-in-poule-ajax~b9b84884/
2022-09-14||Jos Wienen herbenoemd als burgemeester van Haarlem||Voor zijn benoeming in Haarlem was Wienen van 2001 tot 2016 burgemeester van Katwijk. In 1986 begon Wienen zijn politieke carrière als gemeenteraadslid van Ridderkerk en van 1993 tot 2001 als wethouder. De gemeenteraad had besloten Jos Wienen aan te bevelen voor herbenoeming.||https://www.parool.nl/nieuws/jos-wienen-herbenoemd-als-burgemeester-van-haarlem~b7428876/
2022-09-14||Rotterdams festival boekt Lil Kleine: eerste optreden in maanden in Nederland||De afgelopen periode trad Lil Kleine alleen sporadisch op, in het buitenland. De rapper trok zich terug nadat er in februari een video was uitgelekt waarop te zien was dat hij het hoofd van zijn inmiddels ex-verloofde Jaimie Vaes tussen een autodeur klemde. Hij werd opgepakt en Vaes deed later aangifte tegen hem. De rapper vertrok kort nadat hij weer op vrije voeten was gekomen tijdelijk naar Thailand. In een video op Instagram vertelde hij dat hij daar professionele hulp zocht. Op de aankondiging dat Lil Kleine zaterdag weer gaat optreden, wordt op Instagram negatief gereageerd. De organisatie was woensdagavond niet bereikbaar voor commentaar.||https://www.parool.nl/kunst-media/rotterdams-festival-boekt-lil-kleine-eerste-optreden-in-maanden-in-nederland~b3cacaf4/
2022-09-14||Premier Zweden stapt op na verkiezingsoverwinning rechtse partijen||De uitslag liet na de verkiezingen van zondag enkele dagen op zich wachten. Het was een nek-aan-nekrace tussen linkse en rechtse partijen. De sociaaldemocraten van Andersson werden de grootste met ruim 30 procent van de stemmen, maar de linkse coalitie waarin de partij zat heeft geen meerderheid gehaald. Vier samenwerkende rechtse partijen hebben dat wel. Voor de premier reden om af te treden. Ze zat sinds vorig jaar op haar post en was de eerste vrouwelijke premier van het land. Onder de vier rechtse partijen, die samen een blok vormen, is ook de extreemrechtse partij Zweden Democraten (SD). SD werd lange tijd uitgesloten, maar is niet meer te negeren nu die een vijfde van de stemmen heeft gekregen. Het is voor het eerst dat met de partij wordt samengewerkt, al lijkt het erop dat SD geen officiële rol krijgt in het kabinet. Er wordt gedacht aan een gedoogconstructie. De partij wil dat Zweden de immigratie flink beperkt. Ulf Kristersson, leider van de rechts-conservatieve partij De Gematigden, neemt nu de leiding om een nieuwe regering te vormen in Zweden. ‘Bedankt voor het vertrouwen,’ schrijft hij in een eerste reactie op Facebook aan zijn kiezers. ‘Nu brengen we Zweden op orde.’||https://www.parool.nl/wereld/premier-zweden-stapt-op-na-verkiezingsoverwinning-rechtse-partijen~b03f5067/
2022-09-14||Dit zijn de genomineerden voor de Televizier-Ster Presenta­tor: ‘Gaat mijn moeder te gek vinden’||Van Dorst reageert enthousiast op de nominatie. “Echt? Vorig jaar was ik nog genomineerd voor talent! Dit gaat mijn moeder echt te gek vinden.” Over de samenvoeging van de twee categorieën grapt Van Dorst, die genderneutraal door het leven gaat: “Ik had eerst twee keer zoveel kans, omdat je mij bij allebei kon indelen. Dus eigenlijk vind ik het helemaal kut.” Van Dorst neemt het op tegen de afgelopen twee winnaars van de Televizier-Ster beste presentator. Van Duin won de prijs in 2021 en Hofman in 2020. In dat jaar ging Hofman er ook met de Televizier-Ring voor Over mijn lijk en de Televizier-Ster voor de beste online videoserie (Boos) vandoor. Met Boos is hij nu in de race voor de nieuwe Impact Award. Mensen konden tot maandagochtend stemmen op hun favoriete presentatoren. De 57e uitreiking van de Gouden Televizier-Ring is op 6 oktober. Welke drie tv-programma’s in de race zijn voor de Ring wordt later bekendgemaakt.||https://www.parool.nl/kunst-media/dit-zijn-de-genomineerden-voor-de-televizier-ster-presenta-tor-gaat-mijn-moeder-te-gek-vinden~bb97d786/
2022-09-14||In tijden van gedweep met de monarchie buigen wij voor de koning van de lach: Mel Brooks||Weet iemand hoe het zit? Waar is Hercule Poirot nu we hem nodig hebben? Wat is er vorige week in dat kasteel gebeurd? Het drama begon met hoog bezoek uit Londen omwille van een heikele kwestie. Op dinsdag 6 september bezochten de afgezette premier Boris Johnson en zijn uitverkoren opvolger Liz Truss de Britse monarch Elizabeth II in Balmoral Castle. De twee prominenten van de Conservatieve Partij vervoegden zich in het Schotse paleis om de opvolging door het staatshoofd te laten bekrachtigen. Twee dagen later overleed hare majesteit. Ze was 96. Je zou denken dat de onverbeterlijke brokkenpiloot Johnson en de omstreden Truss na het koninklijke verscheiden heel wat hadden uit te leggen. Eerst die rampzalige brexit, toen doormodderen tot partygate en nu dit weer. Waar Boris komt, komt onraad. En waar Boris vertrekt, geeft het staatshoofd de geest. In haar Verenigd Koninkrijk werd een lange periode van nationale rouw afgekondigd. De ogen van de wereld zijn nu gericht op het uitvoerige ceremonieel dat de dood van het betreurde staatshoofd gepaste luister en cachet moet geven. Erfopvolger Charles III mag op 73-jarige leeftijd eindelijk met de scepter zwaaien. Daar werd hij anno 1948 voor in de wieg gelegd. Zo gaat dat in de monarchie: de koningin is dood, lang leve de koning! Queen Elizabeth II was al niet meer de oude toen de leden van de Conservatieve Partij na interne verkiezingen besloten dat Liz Truss het land uit de rampspoed moet leiden. Volksvertegenwoordigers van andere partijen en de meer dan 67 miljoen onderdanen van hare majesteit hadden daar niets over te zeggen. Zo gaat dat in het Britse parlementaire stelsel: onze partijleider heeft er een puinhoop van gemaakt maar we hebben een vervanger gevonden. Vertrouw ons. Het komt goed. Heeft het volk van het nieuwbakken staatshoofd koning Charles III dan helemaal niets te kiezen in deze barre tijden? Jawel. Miljoenen Britten met een krappe beurs staan dagelijks voor deze keuze: heating or eating? De kachel of het fornuis kan aan, maar nooit tegelijk en niet te lang want dat kost kapitalen. De Derde Karel zou het draagvlak voor zijn koningschap de komende winter kunnen vergroten met een royaal gebaar van solidariteit met zijn bibberende gepeupel. Het huis van Windsor zit er sinds de hoogtijdagen van het koloniale Empire bijzonder warmpjes bij en kan ongetwijfeld wel wat van de buit en de rente missen. Het is de vraag of het zover komt. Het roofkapitalisme maakte school. We leven in een tijdperk van superrijken die met superjachten en privéjets tussen paleizen en privédomeinen pendelen, terwijl miljarden mensen in armoede afzien en in het leven weinig tot niets te kiezen hebben. Koninklijke pracht en praal, sprookjeshuwelijken, baby’s met nobel bloed en begrafenissen die geschiedenis schrijven; het is achterhaalde onzin. Verwerpelijk in de werkelijkheid maar fascinerend in fictie. De Britse troonopvolging komt een jaar na Pablo Larraíns beklemmende film Spencer, waarin prinses Diana tijdens een afgrijselijk kerstweekend bij de Windsors besluit om van Charles te scheiden. Zelden werd het keurslijf van de monarchie zo indringend verbeeld. Spencer was mijn favoriete griezelfilm van 2021. Daar keer ik ongetwijfeld nog eens naar terug nu de Windsors het nieuws domineren terwijl de wereld in brand staat. Maar er gaat niets boven spot wanneer het gedweep met keizers, koningen en prinsessen onverteerbaar wordt. Daarom buigen wij tot slot diep bulderend voor de inmiddels ook al 96-jarige koning van de lach. Kom er maar in Mel Brooks, met je History of the World, Part I. Laat ons ordinaire stervelingen nog eens zien hoe hilarisch weerzinwekkend keizer Nero in zijn Romeinse paleis huishield. Bezoedel de Franse monarchie met je kostelijk vulgaire karikatuur van de hofpraktijken van koning Louis XVI in Versailles. En vergrijp je zonder enige gêne aan diens laatste snik bij de guillotine. Neem terloops de wandaden van de Spaanse Inquisitie op de korrel, met een verbijsterend musicalnummer en showballet. Trek al die door god gegeven potentaten maar van hun sokkel, met een vette grijns en een ferme knipoog. Dat deed Mel Brooks anno 1981. Een History of the World, Part II zou er nooit komen, zei hij destijds. Maar dat vervolg is nu in productie als een achtdelige sketchserie voor het Amerikaanse Disneykanaal Hulu. Dat is geen grap. De koning is niet dood. De koning is 96 en hij werkt aan deel twee!||https://www.parool.nl/kunst-media/in-tijden-van-gedweep-met-de-monarchie-buigen-wij-voor-de-koning-van-de-lach-mel-brooks~beba9cf8/
2022-09-14||Ik had gehoopt mijn oude liefde terug te zien||Het was de laatste echt zonnige dag van de zomer, en daarom ging ik snel nog naar het Stedelijk om weer eens verliefd te worden. Ik had gehoopt mijn oude liefde terug te zien, maar vermoedde dat ze haar nog steeds hadden weggestopt. Wat zo bleek te zijn. In elk van de drie grote musea rond het Museumplein heb ik mijn favorieten. In het Rijksmuseum is dat al behoorlijk lang Zomerweelde van Jac van Looy. En in het Van Gogh een klein doek: Bloempot met Chinese bieslook. In het Stedelijk is dat Innenraum, van Anselm Kiefer. Was, moet ik zeggen, want nadat het een tijd op zaal heeft gehangen, bevindt het zich nu alweer geruime tijd in het depot. Schade, zoals de Duitsers het zeggen. Tijd dus voor een nieuw liefje. Ik betrad de net op de begane grond van het oude gebouw ingerichte vleugel Yesterday Today. Collectie tot 1950. Meteen vier wanden helemaal volgehangen met kunstwerken. Piet Mondriaan, Eva Besnyö, Nola Hatterman, Paul Cézanne, Kazimir Malevich, Emmy Andriesse. Een Van Gogh, Augustine Roulin (De wiegster), omsingeld door twee Chagalls, Gino Severini, Jan Toorop, Wally Moes en George Hendrik Breitner (De rode kimono). Heel mooi, maar ook heel veel zo op elkaar, alsof een verzamelaar in een keer zijn hele verzameling op tafel smijt. Te veel om door een doek geraakt te worden Geen vonk. Bijna toen ik het Giroboekje zag, ontworpen door de thans volop in de belangstelling staande Fré Cohen. En Doppelbildnis. Max und Mathilde Beckmann, van Max Beckmann. Finchley Road bij avond, van Marie-Louise von Motesiczky. Nog steeds niet geraakt sloeg ik een hoek om. En ik zag het meteen. Zoals je geraakt kan worden. Bang! Een klein doek. Wat klodderige verf, pastelachtige kleuren. Landschap met bomen. Geschilderd omtrent 1909. 34,2 bij 40,1 cm. Van Mikhail Matyushin. Een Rus. Hij was mij onbekend. In mijn rug een paar ouderen op een bankje die een zwart-witfilm zaten te becommentariëren. Maar dat geluid stierf weg, net zoals ik niets meer om me heen waarnam toen ik heel dichtbij het schilderij ging staan en er helemaal door in beslag werd genomen. Een boom met takken als afhangende schouders. Twee bomen op de achtergrond die op de paarden lijken uit de schaakstukkendoos. Vegetatie op de voorgrond die op een vlammenzee lijkt. En in het midden een dik aangebrachte witte vlek. Of is het toch een boom? Ik moest meteen aan het woord esoterie denken, want er zit bepaald iets in dit schilderij waar je de hand niet achter krijgt, iets geheimzinnigs. Dat witte keek me hypnotiserend aan. Ik bleef heel lang dicht in de buurt van Landschap met bomen. Nam er toen langzaam, me van het doek verwijderend, afstand van. Zag nog de zijkant van de lijst. Verliet de zaal. Ging nog even terug. Wat is dat, dat je zo geraakt wordt door een schilderij? Maarten Moll schrijft over dagelijkse beslommeringen in de stad. Lees al zijn columns terug in het archief. Reageren? m.moll@parool.nl.||https://www.parool.nl/columns-opinie/ik-had-gehoopt-mijn-oude-liefde-terug-te-zien~b42a3685/
2022-09-14||Voorstelling Suwokono: dansend een nieuwe identiteit opbouwen op een narrenschip||Natuurlijk mag de verslaggever blijven kijken bij de repetitie. “Maar,” waarschuwt Sarah Huygens Jawla, “we doen vanmiddag geen doorloop, we zijn vooral met technische dingen bezig.” Dat geldt zeker voor componist Dizzi Geetha, die op een verhoogd podium geconcentreerd in de weer is met een batterij slagwerk en electronica. Terwijl mensen van de productie af en aan lopen en elders op het toneel een performer uitgebreid ligt te stretchen, werkt danseres Whitney Selina aan een luchtacrobatisch nummer. Begeleid door een aerial silk-instructrice klimt Selina aan twee linten omhoog, waarna ze de stofbanen om zich heen drapeert als een cocon. Het ziet er sereen uit, maar als ze beneden komt blijkt Selina’s voet pijnlijk te zijn afgeknepen door de linten. Ondertussen gaat Jawla alle performers langs om, in kleermakerszit, de dingen van de dag door te nemen. De relaxedheid die ze uitstraalt staat in mooi contrast met de licht chaotische taferelen om haar heen. “Het gaat er om een veilige ruimte te creëren,” licht Jawla haar omgang met haar performers toe. “Als maker ga ik uit van hun persoonlijkheden, van wat zij meenemen. Dan is het essentieel dat je elkaars lichamen leert kennen, dat je elkaars gedachtegang leert kennen. Daar is vertrouwen voor nodig.” Met deze manier van werken voelde Jawla zich thuis op de École des Sables – ‘de school van zand’ – in de Senegalese hoofdstad Dakar. “Die opleiding is opgericht door Germaine Aogny. Zij is de godmother van de Afrikaanse moderne dans, de Pina Bausch van Afrika. École des Sables is eigenlijk een dorp in een dorp. Er komen dansers en performers uit heel Afrika, en ook uit de rest van de wereld. De school heeft een safe space gecreëerd, een bubbel waarin we allemaal verschillende mensen zijn, met verschillende lichamen. Je respecteert elkaar ongeacht cultuur of seksuele voorkeur.” Jawla heeft een Antwerpse moeder en een Gambiaanse vader. Sinds tien jaar woont ze in Nederland, eerst om de theateropleiding in Utrecht te volgen, en daarna om zich te ontwikkelen als theatermaker. “De westerse benadering van theater zit in mij, daar ben ik mee opgegroeid. Zo doe ik bijvoorbeeld heel veel research. Maar ik heb ook een intuïtieve kant, die niet altijd even goed aansluit op de praktijk. Dat wilde ik gaan onderzoeken aan de hand van mijn West-Afrikaanse roots.” Voor Suwokono nam Jawla haar crew mee op hetzelfde onderzoekspad. Twee weken bracht het gezelschap door bij de École des Sables. “In je moederland zijn is zoiets anders dan een voorstelling maken in theater. Je leeft buiten en er ontstaat een connectie met je lichaam, met de natuur, met je blackness.” In Senegal manifesteerde zich ook het thema waaraan Jawla de voorstelling ophangt: The Ship of Fools.”In de tijd van de slavernij was er een proces om mensen tot goede slaven te maken. Tot slaaf gemaakten die niet voldeden aan de norm werden naakt op een schip gezet en op zee aan hun lot overgelaten. Dat hebben we gepakt als metafoor. Hoe zou het zijn als wij op zo’n narrenschip worden gezet, naakt, gestript van onze identiteit? Zouden we dat kunnen gebruiken om onze eigen identiteit opnieuw op te bouwen? Wat voor wereld ontstaat er dan?” Hoe gedrevener Jawla vertelt over de voorstelling, hoe meer ze haar Vlaamse tongval afwisselt met Amerikaans jargon: “De bezoeker van Suwokono stapt in een andere wereld, een ander universum. Ons ship of fools is een wereld die bevrijd is van de heteronormatieve witte realiteit. In de taal van mijn vader, het Mandinka, is Suwokono het woord voor thuis. I’m black! I’m queer! En daarom creëren we hier een universum waar queer black bodies een thuis kunnen vinden.” Suwokono is te zien van 17 t/m 19 september in het Bijlmer Parktheater, en in oktober op het festival Afrovibes.||https://www.parool.nl/kunst-media/voorstelling-suwokono-dansend-een-nieuwe-identiteit-opbouwen-op-een-narrenschip~b69ef51e/
2022-09-14||Halsema na beschieting gaybar Prik: te veel anti-lhbtq-incidenten in de stad||Een groep jongemannen beschoot het terras van Prik vorige week maandag vanuit een auto met een gelblaster – een speelgoedpistool dat gelballetjes schiet. Een bezoeker raakte daarbij gewond aan zijn oog, bevestigt de mede-eigenaar van de bar, Gerson van Eck, na berichtgeving van De Telegraaf. De gast zat rond 22.15 uur op het terras toen er een auto stopte. “Ze schreeuwden vanuit de auto ‘kankerhomo’s’ en begonnen vervolgens te schieten op ons terras,” zegt Van Eck. Een van de gasten die op het terras zaten, werd in zijn oog geraakt en moest naar het ziekenhuis. De gast, die uit Israël komt, wordt in zijn thuisland verder behandeld, aldus de bareigenaar. “Het is niet zeker of het helemaal goedkomt met zijn zicht. Het is een wonder dat hij nog wat ziet, heeft hij aan ons laten weten.” Van Eck heeft een mail van de gast doorgestuurd naar de politie en gevraagd om contact op te nemen. De politie laat weten dat het slachtoffer geen aangifte doet. “Wel is er melding gemaakt bij Roze in Blauw, maar alles valt en staat met het doen van een aangifte. Daaropvolgend doen wij namelijk onderzoek. Uiteraard nemen we dit serieus en hebben wij er ook alles aan gedaan om camerabeelden te achterhalen.” Een dader is momenteel niet in beeld. Volgens de bareigenaar ‘zijn het meestal getinte jongeren met een Marokkaans accent en taxichauffeurs’ die de gasten van zijn bar ‘verbaal intimideren’. Hij twijfelt er niet aan dat het komt doordat bar Prik een gaybar is. “Het is triest voor onze gasten die zich in hun thuisland vaak onveilig voelen en zich hier wel veilig wanen. Maar dat is dus niet zo en dus is de impact dan vaak ook heel groot.” Burgemeester Halsema noemde woensdag in de gemeenteraad de vele incidenten in de stad een ‘cultureel probleem’. Bij navraag voegde ze daaraan toe dat ze daarmee doelde op groepen van corpsjongens tot conservatieve jongeren. “Iedereen draagt verantwoordelijkheid om de norm uit te dragen dat we een vrije en diverse stad zijn.” Halsema zegt dat het onderzoek nog loopt, maar ‘dat er geen enkele reden te veronderstellen is dat de lezing anders is dan nu bekend’. Ook zegt ze te onderzoeken of iets tegen de gelblasters gedaan kan worden. “Dat die als speelgoed verkocht kunnen worden, vind ik ongelofelijk.” Van Eck noemt het bij zijn bar een ‘onophoudelijk probleem’ van scheldkanonnades aan zijn bezoekers dat aan het licht kwam sinds er op het ‘coronaterras’ aan tafel bediend wordt. “Toen we zelf de hele dag op het terras liepen, viel het ons op dat er vaak wat naar onze gasten geroepen werd. Daar waren we redelijk geschokt over. Maar veel van onze vaste gasten zeiden dat het went.” Na overleg met de gemeente heeft de bar daarom plantenbakken neergezet, zodat er nog ‘iets van een barrière’ tussen de straat en het terras zit. Nadeel daarvan is dat kentekens van auto’s niet te zien zijn op de camerabeelden, als er iets vanuit een auto geroepen wordt ‘of de enkele keer dat er een ei of blikje gegooid wordt’, zegt Van Eck. “Afhankelijk van de uitkomsten van het politieonderzoek zullen wij kijken of er extra cameratoezicht op de Spuistraat nodig is,” zegt Halsema. “Er is zelf al een camera aan de buitenkant van het pand geplaatst waarbij wij zullen nagaan of het kan om deze wat verder op de openbare straat te richten.”||https://www.parool.nl/amsterdam/halsema-na-beschieting-gaybar-prik-te-veel-anti-lhbtq-incidenten-in-de-stad~b85160d63/
2022-09-14||Russen verder in het nauw, kans op escalatie groeit: ‘Strategisch is het heel slim wat Oekraïne heeft gedaan’||“Het is veel te vroeg om daar iets over te zeggen,” zegt Frans Osinga, oud F16-piloot en hoogleraar oorlogsstudies aan de Universiteit Leiden. Volgens Osinga is het zeker indrukwekkend wat de Oekraïners momenteel laten zien, maar is de strijd nog lang niet gestreden. “Strategisch is het heel slim wat ze hebben gedaan. De Russen hebben 20 à 30.000 militairen naar de regio Cherson gestuurd in de veronderstelling dat de Oekraïners in die regio een groot offensief zou inzetten. Dat bleek een valstrik. De massale aanval kwam juist in het noordoosten, waar de Russische verdedigingslinies door het massale vertrek naar het zuiden danig waren verzwakt.” “Inmiddels zijn er honderden dorpen en stadjes heroverd. Als je naar de kaart kijkt, is dat een behoorlijk gebied. Maar vergeet niet dat de Russen nog steeds een flink deel in het zuiden, de Krim en 60 procent van de oostelijke Donbas bezetten. Volgens president Volodimir Zelenski bestaat de overwinning uit de volledige terugkeer van die gebieden bij Oekraïne. Nou, zover is het nog lang niet.” Osinga: “De Oekraïense legerleiding moet bekijken hoelang ze door kunnen gaan met het offensief in het noordoosten. Ze schijnen nu ook in de regio Loehansk – in de Donbas – op te rukken. Maar daar zullen ze op steviger verzet kunnen rekenen aangezien Poetin hoog heeft ingezet op behoud van de zelfverklaarde pro-Russische volksrepublieken Loehansk en Donetsk. Ik vermoed dat Oekraïne op korte termijn overgaat tot consolideren van het bevrijde gebied. Qua controle en bevoorrading zal dat al lastig genoeg zijn, de Russen zullen kleinere aanvallen vanuit de noordelijke of zuidelijke flank blijven uitvoeren.” “In het zuiden wordt het ook spannend rondom het strategisch belangrijke Cherson. Deze stad is in handen van de Russen, maar de troepen daar raken steeds meer geïsoleerd doordat de Oekraïners alle belangrijke infrastructuur – zoals bruggen rondom Cherson – hebben vernietigd. De stad is de toegangspoort naar schiereiland de Krim. Dus als die valt...” “Dan heeft Poetin een enorm probleem. De Krim is voor hem een soort kroonjuweel. Het schiereiland moet en zal in Russische handen blijven. We zien dat de wapens uit het Westen behoorlijk effectief zijn en als de Oekraïners daadwerkelijk overgaan tot een aanval op de Krim, zal het Kremlin alles uit de kast halen om het gebied te verdedigen. Punt is alleen dat het Russische leger enorme verliezen heeft geleden. Aan mankracht en aan materieel. Poetin heeft eerder bekendgemaakt 137.000 extra militairen te rekruteren voor de operatie in Oekraïne. De vraag is waar hij ze allemaal vandaan haalt zonder te mobiliseren.” “Door de Oekraïense successen groeit de kans op escalatie. Je merkt dat in de Russische publieke opinie de verliezen worden onderkend. De beschuldigende vingers wijzen naar de ministers en adviseurs van Poetin, niet naar de president zelf. Het kan zijn dat het een strategie is om hem zo carte blanche te geven. Leden van de Doema, de Tweede Kamer van Rusland, roepen al dat er niet langer sprake is van een speciale operatie, maar van oorlog. En in geval van oorlog moet er worden gemobiliseerd, is de gedachte.” “Het Kremlin wil er tot nu toe niet aan, maar misschien heeft Poetin straks geen andere keuze meer. Daarnaast is het realistisch dat er vanuit Moskou serieus wordt gedreigd met inzet van chemische of zelfs nucleaire wapens. Zeker als het Westen blijft doorgaan met het sturen van zwaar wapentuig. Dat kan pure intimidatie zijn, maar het kan ook serieus escaleren. Het is hoe dan ook een hele spannende periode in de oorlog. Oekraïne kan niet zonder westerse wapens, terwijl Rusland op alle vlakken – militair, economisch en politiek – de gevolgen voelt van bijna zeven maanden strijd.”||https://www.parool.nl/wereld/russen-verder-in-het-nauw-kans-op-escalatie-groeit-strategisch-is-het-heel-slim-wat-oekraine-heeft-gedaan~b812a0a8/
2022-09-14||WHO-baas: einde coronapandemie komt in zicht||Volgens de VN-organisatie is de afgelopen week het laagste aantal coronadoden geregistreerd sinds maart 2020, in de eerste golf. De WHO verwacht dat er nog meer golven komen, maar de wereld beschikt nu over vaccins en antivirale middelen om de gevolgen te beheersen, aldus de Amerikaanse epidemiologe Maria Van Kerkhove, die namens de WHO verantwoordelijk is voor de bestrijding van het coronavirus. Ook het aantal nieuwe besmettingen met het apenpokkenvirus neemt af. De WHO roept landen wel op om alert te blijven. “Net als bij Covid-19 is dit niet de tijd om te ontspannen of om de aandacht te laten verslappen,” zei Tedros. Volgens de WHO zijn in totaal ruim 606 miljoen coronabesmettingen bevestigd, die hebben geleid tot de dood van bijna 6,5 miljoen mensen. De werkelijke aantallen zijn waarschijnlijk hoger.||https://www.parool.nl/nederland/who-baas-einde-coronapandemie-komt-in-zicht~b2fa6cec/
2022-09-14||Zwerfafval opruimen op Cleanup Day: ‘Op één stoeptegel vind je zo al vier sigaretten’||“Overal liggen van die kapsalonbakjes!” roept tweedeklasser Elissa (13). In de Tweede Oosterparkstraat begint de onderbouw met veel kabaal aan hun deel van de stad. De leerlingen zijn pas net begonnen, maar zeggen nu al honderd sigaretten te hebben geraapt. Het Kiem Montessori doet jaarlijks mee aan World Cleanup Day. Dit jaar is er ook een speciale schooleditie. Na successen in onder andere Hilversum, besloot de organisatie Amsterdam Cleanup Day in het leven te roepen. Door de hele stad doen er basis- en middelbare scholen mee. Het doel: een zwerfafvalvrije stad. “Dit is ons Amsterdam, de stad moet schoon zijn voor ons.” Docent biologie en wereldburgerschap Huri Ekiz (42) heeft de school meteen aangemeld. Ze heeft uitgebreid gesproken met de leerlingen over het nut van deze dag. Amsterdam Cleanup Day ligt in lijn met het vak dat zij geeft, waarin de leerlingen van de montessorischool leren over duurzaamheid en de impact die ze kunnen hebben op hun omgeving. “Ze zijn zich bewust aan het worden van de hoeveelheid zwerfafval.” Elissa vertelt hoe ze met de Rubbiz-app de straat op worden gestuurd. “Met de app kun je foto’s maken van straatafval.” Een foto van het afval op de grond, en een wanneer het in de vuilniszak zit. Per 10 vierkante meter kun je één foto nemen. “Daarna moet je verder lopen.” Elke foto levert 11 cent op en wordt door Amsterdam Cleanup Day, samen met de gemeente Amsterdam en Rijkswaterstaat, aan de Plastic Soup Foundation gedoneerd. Elissa: “Ik heb liever mooie bomen en planten om mij heen, dan rotzooi op de grond.” En rotzooi is er genoeg. Damir en Morris (allebei 12) laten de inhoud van hun vuilniszakken zien: blikjes, flesjes en veel ander verpakkingsmateriaal. De jongens vertellen dat ze vooral veel peuken hebben gevonden. “Als we het niet opruimen, komt het in de zee en kunnen de vissen het opeten. Of de duiven hier eten het op.” De leerlingen hopen dat er na vandaag minder zwerfafval te vinden zal zijn. “Het is slecht voor de dieren en ik heb gehoord dat het einde van de wereld eerder komt,” zegt Elissa. Tot die tijd is het nog even doorwerken. “Op één stoeptegel kan ik zo al vier sigaretten vinden,” vertelt Rishayan (11). Hij en Tebbe (12) zijn even vergeten dat er via de Rubbiz-app geld wordt gedoneerd. “Tebbe maakt niet eens foto’s, die doet het gewoon voor de stad.” Ze zouden het erg vinden als er mede door zwerfafval dieren uitsterven. “Bijen maken bijvoorbeeld onze honing.” Met afvalknijpers rennen de leerlingen achter elkaar aan, waardoor er weleens wat gemist wordt. Damir vraagt zich af: “Als je een foto van jezelf maakt, en daarna een terwijl je in de vuilniszak zit, kan je dan ook geld doneren?” Aan het einde van de dag wordt het vuilnis opgehaald door de gemeente of in eigen containers gegooid. “Er zijn creatieve manieren bedacht om het afval handig en leuk op te ruimen,” vertelt projectleider Kor van der Bij (48) van Amsterdam Cleanup Day. Zo heeft een school een lange plastic tunnel van doorzichtige zakken gemaakt, die uit het raam van de school hangt. Leerlingen kunnen boven hun vuilniszak in de tunnel gooien en zien zo duidelijk het resultaat van de actie. Rond vier uur ’s middags zijn er al zo’n 8000 foto’s van afval gemaakt, en is er dus bijna 900 euro aan de Plastic Soup Foundation gedoneerd. De app blijft in gebruik en het bedrag kan oplopen tot 5000 euro. Dat doel helpt volgens Ekiz vooral de leerlingen. “De competitie draagt bij aan de bewustwording.”||https://www.parool.nl/amsterdam/zwerfafval-opruimen-op-cleanup-day-op-een-stoeptegel-vind-je-zo-al-vier-sigaretten~b19b4814/
2022-09-14||Amsterdam voorziet ‘een ramp’: veel mensen wacht hoge naheffing voor energie||Mensen met een variabel contract hebben grote kans af te stevenen op een pittige naheffing omdat ze nu maandelijks te weinig aan voorschot betalen. “Ik en mijn collega’s van de VNG (Vereniging Nederlandse Gemeenten) voorzien een ramp,” zei de Amsterdamse wethouder Marjolein Moorman woensdag in de raad. “We doen er als college alles aan om dat te voorkomen.” Uit een rondgang langs de grootste energieleveranciers van het land blijkt dat dit nu al voor miljoenen mensen geldt. Bij Eneco, dat ruim 5,6 miljoen mensen van stroom en gas voorziet, betaalt nu bijvoorbeeld al 25 procent van de klanten een maandbedrag dat te laag is voor hun daadwerkelijke verbruik. Voor de afnemers van dochterbedrijf Oxxio, met 250.000 klanten een kleinere speler, geldt hetzelfde percentage, net als voor Essent (ruim 2,5 miljoen klanten). “De groep die ervoor kiest om het termijnbedrag lager in te stellen dan wat passend zou zijn om een naheffing te voorkomen, groeit,” zegt Rianne de Voogt van Eneco en Oxxio. “Er zijn altijd mensen die minder willen betalen dan wat wij adviseren, maar dat was voor de energiecrisis veel lager.” Vattenfall, dat 2 miljoen klanten bedient, ziet dat zelfs 40 procent van de klanten nu te weinig betaalt. Nutsgroep, dat energie levert via de merken BudgetEnergie en NLE, schat dat percentage in op 20. De meeste mensen die nu te weinig betalen zullen bij Eneco en Oxxio afstevenen op een extra factuur van zo’n 500 à 1000 euro. Essent, waar overigens maar 5 procent van de klanten het maandbedrag naar bóven bijstelt, verwacht ook dat klanten zo’n 1000 euro moeten bijbetalen. Wat de schade echt wordt, hangt uiteraard af van de ontwikkelingen op de energiemarkt en of we een zachte dan wel strenge winter krijgen. Mensen kiezen er om verschillende redenen voor hun maandbedrag lager in te stellen dan wat hun leverancier adviseert. Sommigen doen het om hun maandelijkse lasten nog op te kunnen hoesten, anderen zijn van plan flink te gaan bezuinigen deze winter of hebben recent hun huis geïsoleerd of zonnepanelen aangeschaft, en schatten zo zelf in dat het bedrag logischerwijs omlaag kan. Leveranciers proberen de verwachte problemen met de hoge jaarnota’s nu al te voorkomen. De klanten van BudgetEnergie en NLE wordt actief op het hart gedrukt toch echt een hoger termijnbedrag te betalen. “Dit om te voorkomen dat ze bij hun jaarafrekening voor een grote verrassing komen te staan.” Essent gaat nog wat verder. “We geven bespaartips, proberen mensen te laten zoeken naar verborgen gebruik via bijvoorbeeld apparaten die op stand-by staan, en zijn coulanter met betalingsregelingen.” Wie nu al financieel in de knel zit en om die reden het bedrag omlaag wil schroeven, wordt benaderd en uitgebreid op de risico’s gewezen. “En soms zijn die mensen niet op de hoogte van de gemeentesubsidies van in totaal 1300 euro, of kunnen ze een energiecoach over de vloer krijgen die ze helpt besparen.” Wethouder Marjolein Moorman kijkt intussen voor structurele oplossingen naar het rijk – het kabinet werkt aan een noodfonds voor mensen die deze winter hun energierekening niet kunnen betalen en afgesloten dreigen te worden, omdat een miljoen huishoudens in de financiële problemen dreigen te komen. Ook hoopt Moorman op een prijsplafond voor energie. “Alleen dan kun je echt schrijnende situaties voorkomen.” Daarnaast hoopt ze dat netbeheerders de gemeente inlichten als ze iemand dreigen af te sluiten van energie. “Dan zullen wij alles doen om dat te voorkomen, want dat zou nooit mogen gebeuren.”||https://www.parool.nl/amsterdam/amsterdam-voorziet-een-ramp-veel-mensen-wacht-hoge-naheffing-voor-energie~bff12d34/
2022-09-14||Bizarre sponsordeal maakt van basketbalvedette Stephen Curry man van één miljard||Met het nieuwe contract treedt Curry in de voetsporen van LeBron James, de eerste nog actieve basketballer die de grens van één miljard passeerde. Andere sporters die tijdens hun loopbaan zoveel geld verdienden zijn golfer Tiger Woods, bokser Floyd Mayweather, tennisser Roger Federer en de voetbalgrootheden Cristiano Ronaldo en Lionel Messi. Het huidige contract van de viervoudig NBA-kampioen met Under Armour, goed voor 20 miljoen dollar per jaar, loopt in 2024 af. De 34-jarige Curry verliet Nike in 2013 voor een deal van ongeveer 4 miljoen per jaar met het kledingmerk. Als een van de meeste succesvolle basketballers maakte hij het kledingmerk groot. In 2020 lanceerden Curry en Under Armour de kledinglijn Curry Brand in een poging om te concurreren met Nike en zijn Jordan Brand. De nieuwe lijn omvatte schoenen en kleding voor basketbal, maar ook voor andere sporten zoals golf.||https://www.parool.nl/sport/bizarre-sponsordeal-maakt-van-basketbalvedette-stephen-curry-man-van-een-miljard~b024e615/
2022-09-14||‘Rico’ F., die volgens justitie zomaar schoot in de Bijlmer, nader onderzocht op noodzaak tbs ||Het Openbaar Ministerie en de rechtbank willen in de strafzaak de mogelijkheid openhouden F. zo nodig tbs op te leggen. Een psycholoog ziet volop aanwijzingen voor stoornissen, maar hij werd nog niet door een psychiater beoordeeld. ‘Rico’ F. is voortdurend in geweld verwikkeld. In 2018 werden een vriend en hij, gelieerd aan drillrapformatie KSB (Kikkenstein Bende), op de Agatha Christiesingel neergestoken door leden van de rivaliserende drillrapgroep FOG (Fully op Gevaar) uit Venserpolder en Bullewijk. F. raakte levensgevaarlijk gewond. Van hem zouden een slagader en spieren zijn doorgesneden. Details werden niet helemaal duidelijk, omdat de slachtoffers niet wilden meewerken aan onderzoek door de politie. Ze zouden het zelf wel oplossen. Mogelijk was de wilde steekpartij bij de flat Florijn op 3 september 2019 een wraakactie. Toen werd de 18-jarige Jay-Ronne Grootfaam (FOG) doodgestoken in een messengevecht met leden van KSB. De twintiger die de dodelijke steek toebracht, kreeg 2 jaar jeugddetentie en jeugd-tbs. Vervolgens vielen er over en weer gewonden door wraakacties van de drillgroepen en verwante formaties. Op dinsdagmiddag 28 september 2021 was het volgens justitie ‘Rico’ F. die met een vriendin langs een 41-jarige man liep die met vrienden, zijn vriendin en twee kinderen van 1 en 2 jaar aan een picknicktafel zat op het Krimpertplein in Amsterdam-Zuidoost – in de K-buurt die KSB als thuisbasis beschouwt. Nadat hij de groep was gepasseerd, zou F. over zijn schouder naar de veertiger hebben geroepen: “Waarom blijven jullie zo kijken?” De man merkte op dat hij ‘kan kijken waar hij wil’. Nadat hij op dreigende toon had gevraagd tot hoe laat de man zou blijven zitten, zou F. met de vriendin zijn doorgelopen, om vijf minuten later op een oude damesfiets terug te keren. Hij herhaalde zijn vraag, de man zou een stap naar voren hebben gezet en zijn opmerking hebben herhaald, waarna F. een vuurwapen uit zijn jaszak zou hebben gehaald, dat zou hebben doorgeladen en hebben geschoten. Mis. F. ontkent dat hij de schutter was en dat hij die dag daar is geweest. De rechtbank stelde de inhoudelijke behandeling van zijn zaak woensdag op verzoek van de officier van justitie voor onbepaalde tijd uit om psychiatrisch onderzoek naar F.’s geestelijke vermogens mogelijk te maken. De psycholoog die hem drie keer onderzocht, beschreef dat zijn geweten gebrekkig is ontwikkeld, dat hij ‘autoriteitsproblemen’ heeft, ‘impulsief is van aard’, zijn agressie niet in de hand heeft en kampt met ‘anti-sociale persoonlijkheidsstoornissen’. Justitie wil in de strafzaak de ruimte krijgen om tbs te eisen, omdat een gevangenisstraf mogelijk onvoldoende is om F. van nieuwe misdrijven te weerhouden. Inmiddels is F. tweemaal veroordeeld voor vuurwapenbezit. De ene zaak draaide om het geladen vuurwapen waarmee op het Krimpertplein was geschoten en waarmee F. later was gepakt, de andere om een op een smartphone aangetroffen foto waarop hij met een vuurwapen is te zien. Zijn oudere broer Regerio F. (34) werd op 7 september jongstleden veroordeeld tot 5 jaar cel voor poging tot doodslag op een vader en zijn kind van 2 jaar, en bedreiging van rivalen. Dat was gebeurd tijdens een mislukte drugsdiefstal in het Amstelkwartier. Regerio F.  schoot op 17 oktober 2021 tijdens die ‘ripdeal’ een kogel richting die rivalen. Die miste doel, ketste af op het trottoir en vloog de toevallig passerende auto in – tussen het hoofd van de vader en het kind achterin door.||https://www.parool.nl/amsterdam/rico-f-die-volgens-justitie-zomaar-schoot-in-de-bijlmer-nader-onderzocht-op-noodzaak-tbs~b7167572/
2022-09-14||Wat doen tieners op hun telefoon? Kasper (13): ‘Ik volg mijn vrienden, geen influencers’||“Doordeweeks ongeveer drie uur per dag. En in het weekend wel wat meer; ik denk zo’n vijf tot zes uur per dag.” “Snapchat, daar zit ik wel veel op. Ik post niet echt in mijn stories, maar stuur meer snaps heen en weer. Wat fijn is aan Snapchat is dat foto’s meteen verdwijnen. Ik zit ook op TikTok, maar maak zelf nooit video’s. Ik heb er ooit weleens eentje gemaakt, maar dat was een ‘edit’. Toen plakte ik wat foto’s van mezelf achter elkaar. Ik volg verder vooral mijn vrienden, geen influencers. Die vind ik niet zo heel interessant.” “Ja, maar niet zoveel als Snapchat. Ik post heel weinig, ik denk één keer per jaar. Als ik een heel mooie foto heb, dan vind ik het wel leuk. Van vakantie of zo, of van uitzichten.” “Niet tijdens het avondeten en niet tot té laat in bed op mijn telefoon. Ik mag hem wel mee naar boven, maar zit er dan niet echt op. Vaak lees ik een Donald Duck, daar heb ik een abonnement op.” “Ik denk de games, die speel ik best veel. Vooral Clash Royale en Stumble Guys. Dat zijn multiplayer games waarbij je ook samen met je vrienden tegen anderen kunt spelen. Als ik geen telefoon meer heb, zou ik vaker afspreken met vrienden, voetballen of op mijn Playstation gamen.”||https://www.parool.nl/ps/wat-doen-tieners-op-hun-telefoon-kasper-13-ik-volg-mijn-vrienden-geen-influencers~b756a2ae/
2022-09-14||Soof 3 is zwaardere kost, en daar is de reeks niet helemaal geschikt voor||“Kan je niet iets laten aanbranden?” vraagt een restaurantrecensent schertsend aan Soof (Lies Visschedijk). Het eten is namelijk verrukkelijk, de bediening vriendelijk, de locatie top. Leuk hoor, zo’n perfecte maaltijd, maar ook best saai. Hetzelfde geldt voor het leven van Soof: alles loopt op rolletjes. Dat is natuurlijk maar voor even. Want de Soofreeks, bestaande uit twee eerdere films en een tv-serie, gaat over alledaagse imperfecties. Alles loopt telkens nét mis, maar nooit zo erg dat het niet meer hersteld kan worden. Soof 3 luidt het einde in van het verhaal over kok Soof en haar gezin. Een nobel streven, want een verhaal – hoe succesvol ook – kan niet eeuwig uitgemolken worden. Maar er blijken wel erg veel losse eindjes die aan elkaar geknoopt moeten worden. Het probleem is de timing: het leeuwendeel van de film neemt de tijd om de problemen van Soof te introduceren, in het laatste half uur moet alles rap worden opgelost. De film is daarbij een en al plot. Eigenlijk propt Soof 3 twee films in één: de eerste gaat over slecht nieuws dat Soof krijgt over haar gezondheid en geheim houdt voor haar gezin, de tweede over de relatie met haar ex Kasper (Fedja van Huêt). Dat is jammer, want daardoor blijft de film aan de oppervlakte, zelfs tijdens de meest emotionele momenten. Het is bewonderenswaardig dat Soof, dat gebaseerd is op de columns van Sylvia Witteman en vooral luchtig vermaak is, met de derde film een wat zwaarder pad inslaat. Maar de snelle, pittige aanpak waar de reeks om bekend staat, blijkt niet helemaal geschikt voor dit materiaal.||https://www.parool.nl/kunst-media/soof-3-is-zwaardere-kost-en-daar-is-de-reeks-niet-helemaal-geschikt-voor~b1ae0e99/
2022-09-14||See How They Run danst handig om een Agatha Christieverhaal heen dat niet verfilmd mag worden||Leo Köpernick wordt vermoord in de rekwisietenruimte van het Ambassadors Theatre in Londen. Daar wordt die avond de honderdste opvoering gevierd van The Mousetrap, het toneelstuk van Agatha Christie dat in première ging in 1952 en tot aan de dag van vandaag onafgebroken wordt gespeeld. Maar zover is het nog niet in See How They Run, dat zich afspeelt in de vroege jaren vijftig en draait om de clausule die Christie (ook echt) liet vastleggen dat The Mousetrap niet verfilmd mag worden zolang die eerste run in het theater nog loopt. De film danst om die clausule heen met een plot vol echo’s van The Mousetrap, en een ensemble van deels bestaande figuren zoals acteur Richard Attenborough (leuke rol van Harris Dickinson) en deels fictieve personages. Sam Rockwell is de uitgebluste inspecteur Stoppard (een knipoog naar toneelschrijver Tom Stoppard en diens whodunitspoof The Real Inspector Hound) die de moord op Köpernick moet onderzoeken met hulp van de overenthousiaste agent Stalker (Saoirse Ronan). In 2019 blies Rian Johnson het beproefde Christierecept (groep mensen, één locatie, detective met een accent die aan het einde alles uitlegt) met Knives Out nieuw leven in. See How They Run is minder geslaagd dan die hit, waarvan binnenkort overigens een vervolg verschijnt. Hoewel de verbeelding van de Londense theaterwereld bij vlagen geestig is en Rockwell en Ronan een fijn duo vormen, schiet de film tekort in wat precies de twee pijlers waren van Agatha Christies werk. Te veel personages blijven kleurloos. En echt vernuftig zit de plot niet in elkaar, hoeveel split screens, flashbacks en metagrapjes regisseur Tom George en scenarist Mark Chappell er ook tegenaan gooien.||https://www.parool.nl/kunst-media/see-how-they-run-danst-handig-om-een-agatha-christieverhaal-heen-dat-niet-verfilmd-mag-worden~b6e007ee/
2022-09-14||Het bloedbad in Beslan laat de overlevenden nooit meer los, toont Unclenching the Fists||Ada’s (Milana Aguzarova) vader lijdt aan een ziekte waardoor zijn handen soms plotseling verkrampen. Als hij in zijn auto rijdt bijvoorbeeld worden zijn handen plotseling als van steen en kan hij ze niet meer van het stuur halen. Maar hij heeft ook een stevige grip op zijn dochter, die hij vaak fysiek in bedwang houdt en mentaal zo klein mogelijk houdt. Aan deze ijzeren greep probeert Ada probeert te ontsnappen in het wrange en beklemmende naturalistische drama Unclenching the Fists. De tweede speelfilm van de Russische regisseur Kira Kovalenko (Sofichka) richt zich op de late schokgolven van de gijzeling in Beslan, een drie dagen durende terroristische aanval op een school in 2004. De gebeurtenis wordt in de film nooit echt bij naam genoemd, maar hij speelt zo’n centrale rol in het collectieve bewustzijn van Rusland dat dat niet nodig is. Alle familieleden klampen zich op hun eigen manier vast aan Ada, die de gijzeling als kind overleefde, maar er nog steeds lichamelijk en emotioneel onder lijdt. Haar vader probeert Ada ervan te weerhouden op te groeien om haar zo lang mogelijk bij zich te houden. Hij knipt haar haar kort zodat ze geen man kan vinden om mee te trouwen en weigert haar een levensveranderende operatie om haar emotioneel afhankelijk van hem te maken. Hij wil haar klein houden, zoals het kind dat hij ooit dacht nooit meer terug te zien. Kovalenko verbindt op een indrukwekkende manier het fysieke met het emotionele. Net zoals geen van de zonen erin slaagt de vuisten van hun vader open te wrikken, kan geen van hen Ada werkelijk bevrijden van de traumatische band die hun vader met haar heeft. “Waarom zeg je altijd nee?” vraagt een jongen die verliefd is op Ada haar aan het begin van de film. Dat komt doordat Ada in veel opzichten nog een kind is, niet in staat om voor zichzelf op te komen behalve door overal nee op zeggen. In dat opzicht is Unclenching the Fists een coming of age, waarin Ada ontdekt hoe ze zelf vorm aan haar leven kan geven. Maar Unclenching the Fists is ook een gevoelige verkenning van de trauma’s van een land aan de hand van het lichaam van een vrouw. Want hoewel haar broers ‘haar weer heel willen maken’, zal Ada de ervaring van het bombardement altijd met zich meedragen en in die zin nooit meer heel worden.||https://www.parool.nl/kunst-media/het-bloedbad-in-beslan-laat-de-overlevenden-nooit-meer-los-toont-unclenching-the-fists~b672841c/
2022-09-14||Natuurdocu Wolf heeft een missie: Nederland laten zien dat de wolf helemaal niet eng is||In folklore en sprookjes wordt de wolf vaak afgeschilderd als een kwaadaardig wezen dat maar al te graag mensen opeet. Maar de wolf is juist schuw, zo blijkt in de Nederlandse natuurdocumentaire Wolf, en gaat mensen liever uit de weg. In Wolf legt regisseur Cees van Kempen, een van ’s lands weinige natuurfilmers, de terugkeer van de wolf in Nederland vast. Dat is daarmee ook een herintroductie van de wolf in onze collectieve verbeelding. Na 150 jaar afwezigheid zegeviert namelijk het imago van de grote boze wolf die we uit sprookjes kennen. De documentaire probeert het publiek zoveel mogelijk te vertellen over het dier, in de veronderstelling dat desinformatie tot ongegronde angst leidt. Wolf gaat over Scout. We ontmoeten hem als hij nog een avontuurlijke jonge welp is. Als hij eenmaal volwassen is en zijn eigen territorium moet vinden om een roedel te beginnen, volgen we hem op een kilometerslange reis van Duitsland naar Nederland. Het schuwe karakter van de wolf maakt het moeilijk om Scout in een film te laten figureren. Wolf bestaat uit enkele unieke, knapgeschoten beelden van wolven. Vooral de wolvenwelpen zijn leuk om naar te kijken. Filmische uitstapjes naar de Duitse en Nederlandse bossen en de andere dieren die daar wonen, vullen de gaten in het beeldmateriaal prima op. Matthijs van Nieuwkerk neemt de voice-over van de film voor zijn rekening en vult de beelden aan met feitjes over wolven. Het resultaat is een solide natuurdocumentaire, die bijzonder is door de plaats waar hij zich afspeelt. Daarbij is het vooral boeiend om te kijken naar de natuur in Nederland en omgeving door de ogen van een natuurdocumentairemaker.||https://www.parool.nl/kunst-media/natuurdocu-wolf-heeft-een-missie-nederland-laten-zien-dat-de-wolf-helemaal-niet-eng-is~b7e7eb59/
2022-09-14||Moonage Daydream: een wervelwind door de psyche van David Bowie via een betoverende mix van media||Er zijn muziekdocumentaires die de muzikant laten zien als een doorgeefluik van de muziek die hij maakte. De aandacht gaat dan uit naar muziektheorie, muzikale invloeden en belangrijke culturele en politieke gebeurtenissen. De David Bowiedocumentaire Moonage Daydream kiest juist voor de tegenovergestelde benadering: Bowies muziek is ondergeschikt aan de listige identiteit van Bowie zelf. Dat wil niet zeggen dat we geen muziek te horen krijgen. Maar deze muziek, zo leren we in het twee uur durende portret van de ‘generalist’ Bowie, is vooral een uitlaatklep die Bowie gebruikte in zijn zoektocht naar wie hij was. In een van de televisie-interviews die worden gebruikt in de archiefdocumentaire omschrijft Bowie zijn androgyne en alsmaar veranderende uiterlijk als een ‘doek’. Hij doelt hier op een schildersdoek, dat hij gebruikt om zichzelf als het ware op uit te drukken. Maar zijn uiterlijk kan evenzeer met een filmdoek worden vergeleken, want hoezeer Bowies verschillende identiteiten ook van eigen makelij waren, ze waren ook het resultaat van de projectie van anderen. Documentairemaker Brett Morgen (Kurt Cobain: Montage of Heck) portretteert dit getouwtrek tussen projectie en expressie in wat het best omschreven kan worden als een bedwelmende stream of consciousness. Deze ‘stroom van bewustzijn’, is een term uit de literatuurkritiek die een vorm van fictie beschrijft, waarin de schrijver het menselijk denken nabootst door middel van een ononderbroken stroom van ideeën, gevoelens, herinneringen, observaties en bespiegelingen. Moonage Daydream is de cinematische variant van zo’n stroom van bewustzijn. We krijgen een kijkje in Bowies geest door middel van een kleurrijke, betoverende mix van media: interviews, podiumoptredens, films, schilderijen, nieuwsfragmenten en privébeelden worden verknipt en vermengd met illustraties en animaties. Daarbij ontstaat een complex portret van een man die zichzelf voortdurend opnieuw uitvond. Bowie spreekt zichzelf tegen, vindt zichzelf opnieuw uit en hercontextualiseert zijn eerdere werk of opmerkingen. Wat Bowie zo onweerstaanbaar maakte, was zijn unieke vermogen om tegelijkertijd over te komen als een onverbloemde, authentieke uitdrukking van zichzelf én een zorgvuldig geconstrueerde persoon. Hij leek niet in staat te zijn iets anders te zijn dan zichzelf én niet in staat te zijn om zichzelf te zijn. Moonage Daydream vangt deze mysterieuze kwaliteit van Bowie in zijn filmvorm. De complete vermenging van fictie en feit, interview en performance zorgt voor een vervaging van grenzen – iets waar Bowie bekend om stond. Het is in deze grensoverschrijdende documentaire vaak onduidelijk wat echt is en wat nep, wat authentiek is en wat geacteerd. Maar het is juist deze onduidelijkheid die ons dichter bij Bowie brengt: zijn onvermogen om te weten wie hij nou was, zorgde er ook voor dat hij de tijdgeest in zijn muziek kon vatten. Moonage Daydream is een chronologische ontleding van Bowies oeuvre. Daarbij stelt de film de tijdlijn van zijn leven niet voor in termen van gebeurtenissen, maar in termen van thema’s die Bowie heeft onderzocht. In de visuele verkenningen van deze thema’s plukt Morgen ook beelden uit eerdere of latere tijdperken. De documentaire begint relatief tam. Veel aandacht gaat in het eerste deel uit naar zijn muzikale optredens en zijn publieke perceptie. Maar Moonage Daydream wordt sneller en losser naarmate de tijd vordert. De meeste aandacht gaat uit naar de jaren zeventig. De laatste twintig minuten portretteren de jaren negentig, de jaren tweeduizend en zijn dood in 2016 (op een metaforische, bijna lyrische manier). Wie op zoek is naar een allesomvattende weergave van Bowies leven kan teleurgesteld worden door Moonage Daydream, en dan vooral door het laatste deel, dat best iets meer uitgediept had mogen worden. Het is belangrijk om te beseffen dat de documentaire geen volledig overzicht geeft van Bowies leven, maar een wervelwind is die ons meeneemt door de verbrijzelde, tegenstrijdige elementen waaruit zijn psyche bestond. Daarbij is de documentaire een soort collage, een knip-en-plakwerk van zijn verschillende verschijningsvormen, waaruit uiteindelijk toch een beeld van de kunstenaar Bowie ontstaat.||https://www.parool.nl/kunst-media/moonage-daydream-een-wervelwind-door-de-psyche-van-david-bowie-via-een-betoverende-mix-van-media~bc1b933a/
2022-09-14||Michael Ruska: ‘De 2 Olympische medailles van mijn vader hadden in de familie moeten blijven’||“Dat is een vreemd verhaal. Ze zijn door mijn stiefmoeder, vanwege geldnood, verkocht aan een veilinghuis, zonder dat met ons, de familie, te hebben overlegd.” “Die gouden plakken zijn het levensverhaal van mijn vader geworden. Ze waren ontzettend belangrijk voor hem, hij deed er alles aan om een groot judotoernooi te winnen. De hele familie was trots. Die medailles hingen vanaf het moment dat hij terug was bij ons in huis, goed zichtbaar voor iedereen die langskwam. Het waren eigenlijk de enige prijzen waar mijn vader écht trots op was.” “Daar gaf hij nauwelijks iets om. En wij daardoor ook niet. Mijn stiefmoeder heeft niet alleen die twee Olympische medailles, maar zijn volledige prijzenkast naar het veilinghuis gebracht. De laatste keer dat ik keek, stonden er zelfs nog wat bekers van hem te koop. Maar dat raakt me niet zo. Het gaat me puur om die gouden medailles.” “Het zijn familiestukken die in de familie hadden moeten blijven. Mijn zoon is ook een fanatiek sporter. Niet op het niveau van mijn vader, maar toch heel behoorlijk. Die medailles hadden eigenlijk naar hem moeten gaan, dat had hij hartstikke leuk gevonden. Zoiets wil je doorgeven van vader op zoon. Ach, het is jammer, maar het is niet anders.” “Het moeilijke is dat het veilinghuis niet kan zeggen wie de medailles heeft gekocht. En dan zijn ze ook nog voor een flinke klap geld verkocht, waarschijnlijk wel voor 10.000 euro per medaille. Dat kan ik er helaas niet voor betalen. Ik geef het dus een kleine kans.”||https://www.parool.nl/ps/michael-ruska-de-2-olympische-medailles-van-mijn-vader-hadden-in-de-familie-moeten-blijven~b8514c33/
2022-09-14||Opinie: ‘Pak misleidende gezondheidsinformatie van fitfluencers aan’||Het propageren van een gezonde leefstijl is big business. Wereld­wijd wordt de waarde van de gezondheidsindustrie op 4 biljoen euro geschat, met flinke winsten uit producten en/of diensten die de gezondheid (zouden) moeten verbeteren. Daar is niets mis mee, zou je zeggen, want alle hulp die mensen kunnen krijgen om hun leefstijl te verbeteren, is mooi meegenomen. Een gezonde leefstijl verkleint immers de kans op chronische aandoeningen, zoals hart- en vaatziekten en diabetes. Waar het wél misgaat, is dat veel van deze producten aangeprezen worden met beloftes en claims die balanceren op het randje van geloofwaardigheid. Aanbieders in deze nieuwe industrie zoeken namelijk meer en meer de grenzen op van de wetgeving omtrent voeding en gezondheidsclaims. Hierdoor is een stortvloed aan misleidende, onjuiste of soms gevaarlijke gezondheidsinformatie ontstaan die dagelijks over de samenleving wordt uitgestort. Die stroom is zo krachtig dat het voor gezondheidsprofessionals onbegonnen werk is geworden de claims telkens te ontkrachten. De ene is namelijk nog niet onderuitgehaald of er staat alweer een ander pilletje, shakeje of dieet klaar dat wonderen belooft voor de gezondheid. Een dubieuze rol is hierbij weggelegd voor influencers op sociale media. Zij krijgen goed betaald om nieuwe producten te promoten via hun accounts op YouTube, TikTok of Instagram. In visueel aantrekkelijke verhalen en ­video’s vertellen deze zogeheten fitfluencers enthousiast over de toegevoegde waarde van dat ene nieuwe pilletje, poedertje of voedingsmiddel voor beauty and brains. En dat gunnen ze hun trouwe volgers natuurlijk ook! Door hun grote bereik zijn zij in staat grote aantallen mensen te bereiken, te overtuigen en te activeren. Het dagelijks scrollen door hun reels en filmpjes zorgt er namelijk voor dat mensen een persoonlijke band met hen opbouwen. Dit zorgt ervoor dat hun enthousiaste berichten sneller als geloofwaardig, betrouwbaar en authentiek worden ervaren dan normale reclame­boodschappen. Wat schuurt, is dat deze influencers vaak geen enkele kwalificatie hebben voor de uitspraken die ze doen. Hun gezondheidsboodschappen zijn dan ook zelden onderbouwd met referenties of bronnen. Doen ze dat wel – in een poging betrouwbaar over te komen – dan ‘shoppen’ ze in de wetenschappelijke literatuur naar onderzoeken die het best passen bij de marketing- en verkoopboodschap die overgebracht dient te worden (het zogeheten cherrypicking). Het zorgvuldig gecreëerde imago van de influencers en hun grote bereik en daaraan gekoppelde populariteit maken het steeds moeilijker zowel zin en onzin als professional en charlatan van elkaar te onderscheiden. Hierdoor is in toenemende mate verwarring ontstaan bij consumenten over wat nu wel of niet goed is voor de gezondheid. Sinds 1 juli 2022 vallen influencers onder de Mediawet en moeten zij zich aan strenge reclameregels houden. Toch roepen wij op de regels met betrekking tot het maken van voedings- en gezondheidsclaims op sociale media uit te breiden. Een verplichte vermelding van een (betaalde) samenwerking met de gezondheidsindustrie en een directe verwijzing naar een informatiecentrum met uitleg over voeding en gezondheidsclaims kunnen ertoe bijdragen dat consumenten zich beter bewust worden van de waarde van gezondheidsinformatie op sociale media. Om te voorkomen dat er onjuiste informatie wordt verspreid, zouden reclameboodschappen met onjuiste gezondheidsinformatie moeten kunnen worden geweerd. Accounts, pagina’s en groepen die stelselmatig de regels overtreden zouden moeten kunnen worden verwijderd. Mensen hebben recht op betrouwbare en controleerbare gezondheidsinformatie. Onjuiste of misleidende gezondheidsinformatie vormt een bedreiging voor de volksgezondheid en dient dan ook aangepakt worden. Dat is geen betutteling, maar bescherming. Hierdoor kan de consument zijn geld, tijd en energie namelijk besteden aan dingen die wél bijdragen aan een betere gezondheid. En dat is broodnodig. Roel Hermans (gedragswetenschapper), Esther van Etten (sportdiëtist), Luuk Hilkens (hogeschooldocent en bewegingswetenschapper), Tjieu Maas (hogeschooldocent en bewegingswetenschapper)||https://www.parool.nl/columns-opinie/opinie-pak-misleidende-gezondheidsinformatie-van-fitfluencers-aan~b6738d76/
2022-09-14||Duurzaamheid is duur, net als de huur||Woningcorporaties tonen geen enkel initiatief, laat staan daadkracht, om hun slecht geïsoleerde huizen op te knappen. Tienduizenden huishoudens zullen daarom deze winter noodgedwongen de verwarming uit laten. En dat in een van de financieel rijkste landen ter wereld, een land dat zichzelf graag laat voorstaan op de volkshuisvestingstraditie. Laten we daarom niet meer spreken van energiearmoede maar van isolatiearmoede. De directeur van de Amsterdamse Federatie van Woningcorporaties (AFWC) is ook niet van plan om verantwoordelijkheid te nemen. Zij wijst als mogelijke oplossing naar de Fixbrigade, een initiatief van duurzaamheidscentrum Jungle Amsterdam, die met een klein team huizen isoleert voor mensen met een laag inkomen. Als het aan de directeur van de AFWC ligt, mogen vijf mensen tienduizenden woningen gaan fiksen. Eigenlijk zijn woningcorporaties grootvervuilers omdat zij structureel woningen verwaarlozen. Hoeveel fossiele brandstoffen laten zij hun huurders wel niet verspillen door het achterstallige onderhoud van hun woningen? De energierekening is voor steeds meer mensen hoger dan de huur. Een oplossing voor huurders is de energierekening van de huur aftrekken. Een oplossing voor verhuurders is een zelfopgelegde huurkorting, zonder tussenkomst van de Huurcommissie. Zo’n huurkorting is bij woningen met loden leidingen een goede prikkel gebleken voor een snellere oplossing van het probleem. Amsterdam stond in augustus boven aan de lijst van hoogste gasprijzen van alle Europese hoofdsteden en in de top vijf van hoogste stroomprijzen, aldus de Household Energy Prize Index. Ons kabinet wil de schulden overnemen van mensen die de energierekening niet meer kunnen betalen, maar houdt daarmee vooral de energiemaatschappijen overeind, die toch al megawinsten maken. Ondertussen wordt de ongelijkheid alleen maar groter. Gegentrificeerde wijken in Amsterdam worden namelijk automatisch aangesloten op stadsverwarming. Oude wijken niet. Tenzij er een grootschalige renovatie gepland staat, wederom in dienst van stedelijke vernieuwing. Terwijl de gemeente haar mond vol heeft van verduurzaming, creëert ze zo een nieuwe ‘eco-elite’ en jaagt ze ‘ecogentrificatie’ aan. De sociale dimensie mist volledig in de duurzaamheidsambities. Onze ecologie is – net als onze economie – niet solidair georganiseerd. Duurzaamheid is duur. Net als de huur. We moeten de verbanden gaan inzien tussen problemen die verschillend uitpakken voor mensen met verschillende inkomens en etnische achtergronden. ‘Door de erfenis van het kolonialisme zijn racisme en de milieuproblemen onlosmakelijk met elkaar verbonden,’ schreef Mya-Rose Craig onlangs in de Volkskrant. En arme wijken zijn warme wijken, schreef Channa Brunt in Oneworld over de hittepolitiek. Ecogentrificatie, zoals bijvoorbeeld isolatiearmoede, vergroot de bestaande achterstelling die burgers ervaren op het gebied van onderwijs, werk, inkomen, gezondheid, wonen, veiligheid en participatie. We kunnen ongelijkheid nooit écht bestrijden door de opeenstapeling van crises te zien als afzonderlijke problemen. Er is een integrale en intersectionele aanpak nodig. En nog meer fundamentele oplossingen. Zoals het deprivatiseren van de energiesector als antwoord op de isolatiearmoede. Rapper en schrijver Massih Hutak (1992) schrijft elke week een column voor Het Parool. Lees al zijn columns hier terug.||https://www.parool.nl/columns-opinie/duurzaamheid-is-duur-net-als-de-huur~bee2936d/
2022-09-14||Schiphol is even niet magisch: Burendagen voor omwonenden geschrapt vanwege drukte en chaos||Voor afgelopen zaterdag en zondag waren, voor het eerst sinds corona, elke dag 2000 omwonenden door Schiphol uitgenodigd voor een bezoek aan de luchthaven. Naast demonstraties van onder meer de luchthavenbrandweer, vogelwacht en luchtverkeersleiding, zouden omwonenden ook informatie op kunnen doen over de luchtvaart. Het evenement was helemaal volgeboekt. Woensdag is het evenement echter afgeblazen. Volgens een woordvoerder is het nu ‘alle hens aan dek op het vliegveld’ en kan de luchthaven het personeel en de vrijwilligers die de Schiphol Burendagen in goede banen zouden leiden, dit weekend beter gebruiken om de drukte te beteugelen. Ze spreekt tegen dat het besluit is genomen onder druk van de aanhoudende kritiek op de lange wachtrijen die worden veroorzaakt door een tekort aan beveiligingspersoneel, of omdat een feestelijke bijeenkomst momenteel niet strookt met het gedeukte imago van de luchthaven. Schiphol werkt aan een nieuwe datum voor het evenement, maar het is niet waarschijnlijk dat de Burendagen nog dit jaar plaatsvinden. Het lukt Schiphol maar niet om de lange wachtrijen met passagiers op te lossen. Afgelopen maandag liepen de wachttijden zo hoog op, dat het vliegveld luchtvaartmaatschappijen vroeg om op nieuwe vluchten te schrappen. Luchtvaartminister Mark Harbers noemde de chaos van maandag ‘een nieuw dieptepunt’. “Dit moeten we echt met alle macht zien te voorkomen.” Volgens vakbond FNV is een grote reden van de chaos dat sinds 1 september de zomerbonus voor beveiligingspersoneel grotendeels is vervallen, waardoor veel beveiligers weer elders willen werken. “Bij elke nieuwe dag met chaos op Schiphol nemen steeds beveiligers het besluit om te vertrekken,” zegt FNV-bestuurder Joost van Doesburg. “We moeten die uitstroom stoppen.” Schiphol zegt toe zeer binnenkort nieuwe maatregelen bekend maken om nieuwe problemen dit najaar te voorkomen.||https://www.parool.nl/nederland/schiphol-is-even-niet-magisch-burendagen-voor-omwonenden-geschrapt-vanwege-drukte-en-chaos~bb451e40/
2022-09-14||Toenemend aantal ‘bedelbendes’ actief in Amsterdam||Er werd over gesproken tijdens een raadsvergadering, woensdag. CDA-raadslid Diederik Boomsma zei signalen te ontvangen over een toename van ‘bedelaarsbendes’. Het zou gaan om Roemenen die in busjes naar Amsterdam komen en aan het bedelen slaan. Volgens de signalen van Boomsma wonen ze in de buurt van de stad: “Een tijdje geleden bivakkeerden ze bij het ADM terrein. Of dat nu nog zo is, weet ik niet. De bewoners zien die busjes elke ochtend aankomen, hoe vrouwen een briefje krijgen, en hoe enkele mannen dan in de buurt rondhangen om het geld af en toe te krijgen en weg te bergen.” Het geld moet daarna ingeleverd worden aan een organisatie. Boomsma wilde weten of Halsema daarvan op de hoogte is. De burgemeester reageerde instemmend en sprak over indicaties die dat lijken te bevestigen. Ze verwees naar vorige week woensdag, toen Ajax tegen Rangers speelde in de Champions League. Op de Nieuwendijk in het Wallengebied werden groepen ‘bedelbendes’ gesignaleerd. “Maar we hebben geen cijfers,” aldus Halsema. Ze voegde eraan toe dat ze ook af en toe in de Jordaan worden gezien, in andere buurten lijkt er geen toename te zijn. De politie komt binnenkort met een uitgebreidere analyse, zegt Halsema. Ze zal, mocht het nodig zijn, in bepaalde gebieden een verbod op bedelen van kracht laten gaan. Zowel Halsema als Boomsma zeiden dat het gaat om het misbruiken van kwetsbare mensen, waar steeds kleine bedragen aan verdiend worden. Mochten de bedelaars in contact komen met handhaving, wil de burgemeester hen ook koppelen aan hulpverlening. Halsema gaf ook nog een waarschuwing uit: ze zei dat het goed mogelijk is, met de energiecrisis die gaande is en een naderende recessie, dat er meer mensen op straat komen te staan om te bedelen. “Het is goed om een onderscheid te maken tussen bedelaars en georganiseerd bedelen. In deze barre tijd valt het niet uit te sluiten dat bedelen in de stad toeneemt. Het gaat hier niet om een misdrijf, maar om een handeling die voor betrokkenen vernederend is en uit nood geboren.”||https://www.parool.nl/amsterdam/toenemend-aantal-bedelbendes-actief-in-amsterdam~be97a4e1/
2022-09-14||Partner Track is geestig verfilmde chicklit zonder pretenties||De ambitie spat van haar af. De jonge Ingrid Yun (gespeeld door Arden Cho) wil zo snel mogelijk carrière maken op een New Yorks advocatenkantoor waar iedereen alles doet om zo hoog mogelijk op de ladder te komen. Het liefdesleven van Ingrid stelt daarom nauwelijks iets voor. Haar hartsvriendin en collega Rachel (Alexandra Turshen) vat het beknopt samen: ‘Mijn dertienjarige nichtje heeft meer relaties gehad dan jij’. Die opmerking zet Ingrid, een eindtwintiger van Koreaanse komaf, aan het denken. Waar is de romantiek in haar leven? Per slot van rekening is ze vernoemd naar Ingrid Bergman omdat haar ouders ooit op hun eerste date naar de romantische film Casablanca gingen. Partner Track, met één seizoen al een hit op Netflix, is een door regisseur Georgia Lee verfilmde chicklit. De serie van tien afleveringen is gebaseerd op het gelijknamige boek van Helen Wan uit 2013, waarin zij haar beginjaren op een advocatenkantoor beschrijft. Het is een wereld vol stalen ellebogen, vluchtige relaties en ambitieuze collega’s, waarbij de mannen allemaal dezelfde pakken lijken te dragen. Het boek is inmiddels lesmateriaal op verschillende rechtenopleidingen in de Verenigde Staten. Heel diepgravend is de beeldversie van Partner Track niet, maar dat hoeft niet in dit genre. Geestige dialogen, vriendschappen en aantrekkelijke huwelijkskandidaten bieden genoeg stof voor tot niets verplichtend vermaak over een milieu waarvan de kijker heel blij is dat hij er geen deel van uitmaakt.||https://www.parool.nl/kunst-media/partner-track-is-geestig-verfilmde-chicklit-zonder-pretenties~b87fef63/
2022-09-14||Ook inval in loods op terrein supermarktketen Jumbo, voertuigen in beslag genomen||De tweede inval zou dinsdagochtend hebben plaatsgevonden op het terrein achter het hoofdkantoor van Jumbo in Veghel, in de buurt van golfwinkel Jumbo Golf, die daar ook gevestigd is. Een direct betrokkene meldt dat bij de inval twee voertuigen in beslag genomen zijn. Eerder was er ook een actie op het landgoed van topman Van Eerd. Een bewoner van de straat die direct aan het Jumboterrein grenst, wijst naar de plek waar de inval volgens hem plaatsvond. “Daarachter is een binnenplaats waar de loodsen staan,” zegt de buurtbewoner. “Alle loodsen zijn van Frits van Eerd. Daar staan zijn auto’s.” Het OM zei dat er dinsdag meerdere doorzoekingen plaatsvonden op bedrijfsadressen, en ook in woningen. “Maar we zeggen niet waar, uit privacyoverwegingen.” Jumbo laat desgevraagd weten dat het bedrijf niet wil ingaan op de nieuwe ontwikkelingen. Een woordvoerder verwijst naar de reactie van dinsdag. Daarin stelt Jumbo onder meer dat het onderzoek van de Fiscale Inlichtingen- en Opsporingsdienst (Fiod) zich voor zover het bedrijf weet niet op Jumbo richt. “Wel worden er in het kader van het onderzoek vragen gesteld aan Frits van Eerd.” Het Financieele Dagblad meldde woensdagochtend op basis van bronnen rond het strafrechtelijk onderzoek dat Frits van Eerd dinsdag is opgepakt en nog steeds vastzit. Het Openbaar Ministerie en Jumbo willen dat niet bevestigen. Wel meldt het OM dat alle negen verdachten die gisteren zijn opgepakt nog vastzitten. Uiterlijk donderdag besluit de officier van justitie of zij worden voorgeleid aan de rechter-commissaris, die dan vrijdag kan besluiten of de verdachten langer vast moeten blijven zitten. In Bloemenwijk, de Veghelse buurt die direct grenst aan het hoofdkantoor van de gele supermarktgigant op bedrijventerrein De Amert, is het ongeloof over de ontwikkelingen rond topman Frits van Eerd groot. Dat ‘hun’ Frits betrokken zou zijn bij witwaspraktijken, kunnen zij moeilijk geloven. Tegelijk denken buurtbewoners dat Fiod en de politie niet zomaar tientallen medewerkers op pad sturen voor een inval. Een medewerker van het distributiecentrum loopt in Jumbotenue door de wijk. Hij houdt zijn lippen stijf op elkaar – opdracht van het hoofdkantoor. “Ons is duidelijk gezegd niks naar buiten te brengen, dus dat doe ik niet. Anders kom ik in de problemen.” Dinsdagochtend vond er ook een inval plaats op het landgoed van Frits van Eerd in het naburige Heeswijk-Dinther. Daarbij werden onder meer dozen met onbekende inhoud meegenomen. De invallen maken onderdeel uit van een grootschalig witwasonderzoek waarin een 58-jarige man uit Drenthe de ‘spin in het web’ is. Het gaat hoogstwaarschijnlijk om Theo E., een voormalig motorcrosser. Die was als teammanager enkele jaren actief voor een door Jumbo gesponsord raceteam. Hij wordt verdacht van betrokkenheid bij het witwassen van grote hoeveelheden geld en goederen. Dat gebeurde via onroerendgoedtransacties, autohandel, onverklaarbare contante stortingen en sponsorcontracten in de motorcross, aldus het OM. Daarnaast is er een verdenking van btw-fraude in de autohandel. De medeverdachten wordt verweten dat zij in meer of mindere mate betrokken zijn geweest bij de fraude. Welke verdenking Jumbotopman Van Eerd precies op zich gericht weet, is nog steeds een groot vraagteken. De negen verdachten zitten in beperkingen, en mogen niet communiceren met de buitenwereld. Ook de familie van Van Eerd heeft nog geen statement afgegeven. Jumbo gaat niet in op de vraag wat het onderzoek betekent voor de positie van Van Eerd als bestuursvoorzitter van het supermarktconcern. Met een jaaromzet van bijna 10 miljard euro en een marktaandeel van 22 procent is Jumbo na Albert Heijn de op een na grootste supermarktketen van Nederland.||https://www.parool.nl/nederland/ook-inval-in-loods-op-terrein-supermarktketen-jumbo-voertuigen-in-beslag-genomen~b801f492/
2022-09-14||Doelman Remko Pasveer nog lichtpuntje bij Ajax: ‘We hebben ons niveau niet gehaald’||Het sterke optreden van Ajax-keeper Pasveer leek bij een 1-1 stand lange tijd genoeg voor een gouden punt, tot Joël Matip de versterkte luchtmacht van Liverpool in de slotminuut aan de winnende goal hielp. Dusan Tadic probeerde in de doelmond nog redding te brengen, maar na een blik op zijn horloge wist de arbiter dat de bal de lijn had gepasseerd. Zo kwam aan het geluk van Ajax een einde. “Ik ging helemaal op in de wedstrijd en zag Dusan de bal wegkoppen,” zei Pasveer. “Voor mijn gevoel zat-ie er niet in, maar ik kon dat niet goed inschatten. Als je de scheidsrechter vervolgens naar zijn horloge ziet kijken, weet je genoeg. Op zo’n moment liegt de technologie niet.” De winnende goal hing al langer in de lucht, aangezien Ajax op het sfeervolle Anfield vaak naar adem hapte. Pasveer kon zijn ballen de hele wedstrijd tegen de razende gigant moeilijk kwijt bij teamgenoten. “Als wij niet vanaf het begin in een hoog tempo van achteruit voetballen, krijgen we het moeilijk. Dat punt moeten we meenemen. Het is belangrijk onder de druk uit te komen. Nu kwamen we niet in ons spel. We maakten nog wel een heel goede goal, maar dat mocht niet baten.” Ajax leek nog wel zo goed op dreef in de voorbije maand, met dikke zeges op Cambuur (4-0), Rangers (4-0) en Heerenveen (5-0). Tegen Liverpool kwam ook de kloof tussen de eredivisie en de Europese elite aan het licht. Pasveer: “Natuurlijk is het verschil groot. Dat hoeven we niet onder stoelen of banken te steken. Maar te groot? Het gaat erom dat wij ons niveau halen. Dat hebben we niet gedaan. Daardoor verliezen we.” Ajax speelde veel te weinig klaar. In negentien jaar Champions League ondernam de Amsterdamse club niet zo weinig doelpogingen in een duel: drie. Als Ajax al een keer onder de druk uitkwam, leverde het de bal zo weer in. In een onderonsje met Jurriën Timber in de kleedkamer constateerde Pasveer al als doelman van Ajax nog nooit zo onder druk te hebben gestaan en het zo druk te hebben gehad. “Over het algemeen stond het verdedigend goed, maar we gaven wel veel vrije trappen en hoekschoppen weg. Helaas kwam de beslissende goal daar ook uit voort. Je ziet in topvoetbal dat duels op dit soort details worden beslist. Op die momenten probeer je de boel op scherp te zetten,” aldus Pasveer, voor wie dat niet meeviel in de kolkende voetbaltempel. “Of dat lastig was, met al het geluid van de tribunes? Het coachen ging wel moeilijker, maar dan gooi je er in de rust een paar Strepsils in en kun je er weer tegenaan.” Pasveer onderscheidde zich met meerdere reddingen, maar hij genoot daar amper van. “Als het 1-1 was gebleven, had mijn werk nut gehad. Nu overheerst toch de frustratie,” stelde Pasveer. Vrijdag maakte bondscoach Louis van Gaal zijn selectie voor de laatste interlandperiode voor het WK bekend. Pasveer is een van de negen Ajacieden die is opgenomen in de voorselectie. Of hij met zijn glansrol tegen Liverpool dichter bij een WK-ticket is gekomen? “Ik ben niet met het WK bezig. Ik ben alleen maar met Ajax bezig. Tussen willen en ermee bezig zijn, zit een verschil. Natuurlijk wil ik erbij zijn. Dat zou mooi zijn. Daar streeft iedereen naar. Dat heb ik alleen niet in eigen hand. Dat geldt alleen voor mijn eigen prestaties. De bondscoach maakt vrijdag bekend wie erbij zitten. Mocht die keuze ook op mij vallen, zal ik ook daar alles geven. Dus wachten we vrijdag af. Meer kunnen we niet doen.”||https://www.parool.nl/sport/doelman-remko-pasveer-nog-lichtpuntje-bij-ajax-we-hebben-ons-niveau-niet-gehaald~b359dadd/
2022-09-14||Man slaat barkeeper hersenschudding nadat hem toiletbezoek werd geweigerd||De horecamedewerker weigerde het verzoek van de man om achter de bar diens handen te mogen wassen en naar het toilet te gaan. Dat is alleen bedoeld voor betalende klanten. De medewerker kreeg daarop een stapel servetten naar zich toe geworpen. Toen de medewerker de man vervolgens zei dat hij de zaak moest verlaten en hem wilde begeleiden, werd hij uitgescholden en kreeg hij vervolgens drie rake klappen in het gezicht. De verdachte verliet de zaak en verdween spoorloos. Na de mishandeling voelde de medewerker zich niet goed. Na een bezoek aan het ziekenhuis bleek het slachtoffer een hersenschudding te hebben opgelopen. De politie heeft na onderzoek nog geen verdachte in het vizier en komt daarom woensdag met herkenbare beelden naar buiten met het doel informatie te bemachtigen die leidt naar de verdachte. “Dit is een zware mishandeling,” zegt een politiewoordvoerder. “Van een hersenschudding heb je over het algemeen langer last.”||https://www.parool.nl/amsterdam/man-slaat-barkeeper-hersenschudding-nadat-hem-toiletbezoek-werd-geweigerd~b03ab363/
2022-09-14||Drugsstickers op de Wallen met QR-code verwijderd||Vorige week werd bekend dat in het centrum tientallen stickers hangen met QR-codes die lijken door te verwijzen naar een drugsorganisatie. Het is onduidelijk of het gaat om oplichting of dat er daadwerkelijk drugs besteld kunnen worden. VVD-fractievoorzitter Claire Martens stelde naar aanleiding van dit nieuwe fenomeen vragen aan de burgemeester. Ze wilde onder meer weten hoe groot het probleem is en of de stickers al weggehaald worden. Halsema reageerde instemmend. “Ik kan me goed voorstellen dat het onrust geeft, zoals iedereen die erover leest dat er zo openlijk reclame wordt gemaakt voor het verkopen van drugs. De stickers worden door de hosts en de wijkagent verwijderd. We proberen het zoveel mogelijk tegen te gaan.” Wie de code scant komt in een Telegramkanaal terecht en via via schrijft een ‘operator’ dat het mogelijk is drugs te bestellen. De berichten in Telegram zijn in het Engels en de operators vragen betaling in bitcoins. Klant en ‘dealer’ komen elkaar niet tegen: de drugs worden volgens de operator in de buurt van de klant achtergelaten. De klant krijgt de locatie door en een foto van het pakketje. Halsema voegde in haar beantwoording toe dat al langer via internet, met name op sociale media en Telegram, drugs wordt verkocht. “Dat verschijnsel is niet nieuw, maar wel buitengewoon zorgwekkend.” Halsema kon nog niet aangeven of het gaat om het écht verkopen van drugs. Zij noemde het een vreemde zaak dat er betaald moet worden via bitcoins, waardoor oplichting ook een realistisch scenario is. “Het politieonderzoek loopt nog. Daar kan ik niet meer over kwijt. Ik ontraad iedereen om drugs te kopen, maar zeker via stickers ontraad ik het.” De stickers zijn in 2019 ook gezien in Italië. In Napels hing in een speeltuin een vergelijkbare ‘advertentie’. Buurtbewoners spraken daar hun zorgen over uit, omdat jongeren op een makkelijke manier drugs zouden kunnen bestellen. Het is onduidelijk wat de politie met een melding hierover heeft gedaan.||https://www.parool.nl/amsterdam/drugsstickers-op-de-wallen-met-qr-code-verwijderd~bca6109e/
2022-09-14||Ministerie vindt dat cao supermarkten ook voor onlinesupers en flitsbezorgers geldt||Het ministerie van SZW kan cao’s algemeen verbindend verklaren voor een hele sector. Werkgevers in de supermarktbranche en vakbonden vroegen samen om zo’n algemeenverbindendverklaring voor de supermarkt-cao. Dat stuitte op verzet bij E-commerce Nederland, een nieuwe werkgeversvereniging die een eigen cao wil laten gelden voor onlinesupermarkten. Bepaalde activiteiten die onder de supermarkt-cao vallen, zoals boodschappen verkopen via een site, zijn namelijk ook het domein van de cao voor e-commerce. Maar het ministerie van SZW ziet niets in die klachten. De supermarkt-cao bestond al langer, dus het is juist de nieuwe cao voor onlinesupermarkten die de overlap veroorzaakt. En in de cao voor supermarktmedewerkers staat al sinds 2001 dat die ook geldt voor ‘een virtuele inrichting’ waar een keur aan levensmiddelen wordt aangeboden. Die cao is al vaker algemeen verbindend verklaard. Volgens FNV-bestuurder Michiel Al betekent dit dat onlinesupermarkten zoals Picnic en flitsbezorgers Gorillas, Getir en Flink hun personeel dezelfde toeslagen als supermarkten moeten betalen. Dat gaat bijvoorbeeld om extra beloningen voor weekend- of avondwerk. “Laten we wel wezen, boodschappen bezorgen aan huis bestaat al heel lang,” zegt Al. “Waar het ons om gaat, is dat er geen concurrentie op arbeidsvoorwaarden meer mogelijk is.”||https://www.parool.nl/nederland/ministerie-vindt-dat-cao-supermarkten-ook-voor-onlinesupers-en-flitsbezorgers-geldt~b6bb0609/
2022-09-14||Consument merkt voorlopig niks van dalende gasprijs, rekening blijft hard stijgen||Economen van Goldman Sachs, de gezaghebbende Amerikaanse zakenbank, sluiten niet uit dat de prijzen naar vooroorlogse niveaus dalen. De gasvoorraad is op orde en we verbruiken minder. Al in februari, als de winter mild is, kan de gasprijs gehalveerd zijn. Maar dat klinkt leuker dan het is. Consumenten gaan, tenzij de overheid ingrijpt, voorlopig alleen maar méér betalen. “We hebben ook afgelopen maanden gas ingekocht voor heel hoge prijzen. Gas voor volgende week, volgende maand,” zegt Robert Portier van energiebedrijf Vattenfall. Dat gaat de consument voelen. Al per 1 oktober verhoogt Vattenfall de prijzen weer. Elektriciteit gaat van 25 naar 35 cent per kWh, gas van 1,47 naar 2,02 euro per kubieke meter. En dat zijn dan nog de prijzen voor de klanten die de loyaliteitsbonus van 25 procent korting hebben. Een gemiddelde Vattenfall-klant (2250 kWh stroom en 1200 kuub gas) gaat 75 euro per maand meer betalen, 250 in plaats van 175 euro. Rianne de Voogt van Eneco tempert het optimisme over dalende gasprijzen. “Er zitten zoveel onzekerheden in het verhaal van Goldman Sachs. Hoe wordt de winter? Wat gaat Poetin doen? En de prijzen dalen nu wel vergeleken met twee weken geleden, maar we zitten nu nog steeds op het niveau van begin augustus. Nog steeds heel hoog. We kopen zo kort mogelijk in om onze klanten te kunnen laten profiteren van prijsdalingen maar niemand weet wanneer dat zal zijn.” Ook energie-expert Jilles van den Beukel van the Hague Centre of Strategic Studies maant voor optimisme vanwege de grote onzekerheid. “Veel energieleveranciers passen hun tarief nu per drie maanden aan. Als de daling de komende maanden doorzet dan zie je dat pas terug in je variabele tarief vanaf 1 januari. In de tarieven van 1 oktober zie je terug wat er afgelopen maanden is gebeurd op de energiemarkt en daar zat ook die enorme piek in augustus in. De pijn is nog niet voorbij. Alleen de toename van de prijsstijging zal minder zijn en dat is wel goed nieuws voor consumenten.” Hoeveel de energieprijzen nog zullen stijgen kan per energiebedrijf verschillend zijn. Hoeveel gas heeft een bedrijf al ingekocht? Veel of weinig? Energiebedrijven zwijgen uit concurrentieoverwegingen over hun inkoopstrategie. Volgens Van den Beukel kunnen energieleveranciers niet anders dan voor de korte termijn in te kopen. Langjarige contracten zijn te risicovol. Essent past de prijzen in ieder geval per 1 januari 2023 aan, maar durft die datum niet te garanderen. Misschien moet het bedrijf wel eerder een aanpassing doen. En dat zal niet naar beneden zijn. Eneco schotelt alle klanten inmiddels iedere drie maanden een nieuw tarief voor en ook dat stijgt maar door. De huidige tarieven die consumenten nu betalen zijn gebaseerd op de gemiddelde inkoopprijzen van maart tot en met juni en toen waren de gasprijzen ongeveer de helft van vandaag. Vanaf half juni gingen de prijzen andermaal hard omhoog. In augustus piekte de gasprijs op bijna 350 euro per megawattuur, maar dat is nu weer gedaald tot minder dan 200 euro. En volgens de analisten van Goldman Sachs duikt deze prijs volgend jaar dus onder de 100 euro per megawattuur. Overigens is dat nog steeds vijf keer hoger dan voor de energiecrisis.||https://www.parool.nl/nederland/consument-merkt-voorlopig-niks-van-dalende-gasprijs-rekening-blijft-hard-stijgen~b9879d21/
2022-09-14||EU-topambtenaar Samsom over energiecrisis: ‘Volgende winter nog groter risico’||Onlangs vloog er een terminal voor vloeibaar gas (lng) in de Verenigde Staten in brand. “Daardoor kwam er meteen weer minder gas naar Europa. Maar zelfs als alles tegen zit, dan nog komen we deze winter niet zonder gas te zitten,” zegt Diederik Samsom. De voormalig PvdA-leider geeft nu leiding aan de ambtenaren in Brussel die bezig zijn met de energietransitie in de Europese Unie. “We hebben al snel na het uitbreken van de oorlog in Oekraïne een verordening aangenomen die alle landen verplicht de gasvoorraden zo snel mogelijk aan te vullen. Dat is gelukt. Maar de volgende winter, die wordt écht cruciaal. We moeten echt veel doen om ook dan genoeg te hebben. We hebben onze voorraden nog kunnen vullen met Russisch gas, en pas nu droogt die levering op. In april zijn onze voorraden leeg of bijna leeg. Dan moeten ze opnieuw gevuld worden en waarschijnlijk kan dat niet meer met Russisch gas. Dus die winter wordt risicovoller. Om tekorten te voorkomen willen we dat landen besparen op het gasgebruik. Dat zal nu nog vrijwillig zijn. Maar als de volgende winter echt zorgelijk wordt, kan dat ook verplicht worden.” “Dat zou vernietiging zijn van onze economie. Dan hebben we gefaald. Besparen kan door de thermostaat lager te zetten. Als we allemaal 15 procent besparen, zitten we ook de volgende winter safe. En de winter daar weer na, dus over twee jaar, wordt het weer iets makkelijker. Dat komt doordat we in de EU enorm veel windmolens en zonnepanelen neerzetten. Per jaar hebben we zo steeds 20 miljard kuub gas minder nodig. Zo wordt het probleem elk jaar wat kleiner. Nu is het nog kiezen op elkaar en al het gas kopen dat los en vast zit.” “Elektriciteit wordt grotendeels door gas opgewekt. Als dat duurder wordt is het logisch dat ook stroom duurder wordt. Maar dat is niet het enige probleem. Want ook de stroom uit zonnepanelen of kerncentrales wordt duurder. Dat komt doordat er elke dag precies evenveel aanbod als vraag moet zijn. Je kunt niet te veel maken, want je kunt stroom niet bewaren. En je kunt niet te weinig maken, want dan vallen dingen uit. Elk kwartier wordt er gekeken hoeveel er nodig is en desnoods moet er een centrale extra worden aangezet. Vaak is dat een gascentrale. Die bepaalt dan de hoge prijs. De stroommarkt is dus anders dan de markt voor tandpasta, waarbij je als supermarkt een bepaalde merk niet meer inkoopt als dat te duur wordt.” “De vraag naar elektriciteit over de dag heen is niet gelijk. Je hebt piekuren, bijvoorbeeld in de ochtend als iedereen het licht aandoet. Dan moet een extra centrale harder draaien. Als je die pieken dempt, heb je minder dure gascentrales nodig en daalt de prijs. Dat kan door aan grootverbruikers als aluminiumsmelters of Tata Steel te vragen op die piekuren niet of minder te produceren. Daar kun je ze ook voor vergoeden. “Een tweede maatregel is het afromen van bizarre winsten van energiemaatschappijen. Een gascentrale moet duur gas inkopen, maar doordat de gasprijs de stroommarkt domineert krijgt een windpark ook meer geld. Een windmolen op zee produceert voor 9 cent per kilowattuur, maar krijgt nu soms wel 40 cent. Die winst kun je afromen door te zeggen: je krijgt nog maximaal 18 cent. Alles wat je meer verdient, draag je af en geven we terug aan de consumenten. En ook gas- en olieproducenten als Shell of BP, die dus niet de stroom maken maar het gas nu met gierende winsten uit de grond halen, willen we extra belasten. Veel van die bedrijven hebben kantoren in de EU, dus dat kan.” “De angst was dat je door het stellen van een maximumprijs op stroom de prikkel weghaalt bij bedrijven om te investeren in duurzame energie, terwijl we die nu juist zo hard nodig hebben om Russisch gas te vervangen. Maar een stroomprijs van 18 cent is nog steeds interessant voor investeerders. We moeten erkennen dat de markt nu niet werkt omdat Poetin niet volgens de regels speelt.” “Dat is aan de lidstaten zelf. Wij denken dat het verstandig is om het begin van de energierekening te compenseren. Dus bijvoorbeeld de eerste 1500 kilowattuur stroom en de eerste 1000 kuub gas die een huishouden verbruikt. Daarmee help je lagere inkomens relatief het meest en prikkel je hogere inkomens om minder te gebruiken. Hoe, dat is niet aan EU. Het kan via belasting of via gemeenten. Voor een AOW’er in klein appartement is dat overigens al wel snel alles. Maar voor een gezin in een groot huis met een zwembad niet. Zo blijf je consumenten wel aanmoedigen te besparen.” “Voor komende winter is er genoeg gas. Voor de winter daarna is het kaken op elkaar en extra besparen, dan moet het ook lukken. Maar je kunt nooit uitsluiten dat er iets gebeurt waardoor we nóg krapper komen te zitten. We zitten nu bijvoorbeeld in een soort perfecte storm waardoor door de droogte waterkrachtcentrales minder leveren en het Franse kernenergieprogramma deels stil ligt door problemen. Maar sluiten van velden is echt een soevereine beslissing van landen. In Frankrijk is de winning van schaliegas stilgelegd. Ook met goede redenen, want het leidde ook tot bevingen. Zo heeft elk land zijn eigen dilemma.”||https://www.parool.nl/wereld/eu-topambtenaar-samsom-over-energiecrisis-volgende-winter-nog-groter-risico~b08784cd/
2022-09-14||Uitspraak Raad van State: Afghanen kunnen weigering evacuatieverzoek aanvechten||Er is geen wet die de Nederlandse overheid verplicht iemand naar Nederland te halen. Als de overheid een beslissing neemt over een evacuatieverzoek, is dat geen officieel besluit en kan er geen bezwaar worden gemaakt, stelde de rechtbank in Haarlem in maart. De Raad van State – de hoogste bestuursrechter van Nederland – ziet dat anders: in dit uitzonderlijke geval is er wel sprake van een formeel besluit. Dat komt door een motie die de Tweede Kamer in augustus vorig jaar aannam. In die zogeheten motie-Belhaj droeg de Kamer het kabinet op bepaalde groepen uit Afghanistan te halen en te zorgen voor een versnelde asielprocedure voor deze mensen. Omdat het kabinet besloot de motie uit te voeren, heeft het ‘de publieke taak op zich genomen zich in te spannen om de evacuatie van specifieke groepen personen van Afghanistan naar Nederland te faciliteren’. Die taak ligt volgens de Raad van State bij de minister van Buitenlandse Zaken, nu Wopke Hoekstra. In de twee zaken waarin nu uitspraak is gedaan, werd het besluit genomen door de minister van Defensie, nu Kajsa Ollongren. Maar zij is naar het oordeel van de Raad van State ‘niet de bevoegde bewindspersoon om dat te doen’. Hoekstra moet nu binnen twee weken een nieuw besluit nemen in deze twee zaken. Als hij de evacuatieverzoeken opnieuw weigert, kunnen de Afghanen ‘meteen in beroep’ bij de afdeling bestuursrechtspraak van de Raad van State en hoeven zij dus niet eerst langs bij de reguliere bestuursrechter. Het ministerie van Buitenlandse Zaken heeft inmiddels laten weten de uitspraak te bestuderen. De Raad van State zegt niet dat de Afghanen geëvacueerd móeten worden. Maar de uitspraak zou er wel toe kunnen leiden dat Nederland meer Afghanen moet evacueren dan het tot nu toe van plan was. De kritiek op de motie-Belhaj was al direct dat het niet op voorhand duidelijk is wie wel en wie niet aan de evacuatiecriteria voldoen. Het kabinet besloot uiteindelijk zich ‘in te spannen’ om een groep van ruim tweeduizend mensen naar Nederland te halen. Een deel daarvan is hier inmiddels aangekomen, vaak door via Pakistan te reizen.||https://www.parool.nl/wereld/uitspraak-raad-van-state-afghanen-kunnen-weigering-evacuatieverzoek-aanvechten~bf57340c/
2022-09-14||OM: snel en secuur onderzoek doen in zoektocht naar Sumanta Bansi||“Het onderzoek loopt nog volop. Dat proberen we uiteraard snel te doen en secuur. In goed overleg met de nabestaanden komen we pas met nieuws naar buiten als we dat overleg met de familie hebben gehad,” is alles wat een woordvoerster van het Openbaar Ministerie erover kwijt wil. De ouders van Bansi wonen in Suriname. De 22-jarige student biomedische wetenschappen verdween in februari 2018 en is sindsdien spoorloos. Ze woonde destijds in Hoorn bij het gezin van Manodj B. (42), van wie ze op het moment van de verdwijning acht weken zwanger was. B. is in juli veroordeeld tot vijftien jaar cel voor het doden van Sumanta en het wegmaken van haar lichaam. B. ging in hoger beroep. Een gesprek met hem leverde nieuwe informatie op en leidde de politie dinsdag naar de rand van het bedrijventerrein Hoorn 80, waar menselijke resten zijn gevonden.||https://www.parool.nl/nederland/om-snel-en-secuur-onderzoek-doen-in-zoektocht-naar-sumanta-bansi~b97f7148/
2022-09-14||Calvin Bassey was een gevaar van jewelste in de verdediging van Ajax||Ik ben niet zo’n tegenstander van statistiek in het voetbal als oud-profs. Integendeel: moneyball is my middle name. Toch betrapte ik mezelf op de agressieve gedachte tijdens Liverpool - Ajax dat wie nu over het geweldige succespercentage van de passing van Bassey zou beginnen, van mij geweld mocht verwachten. Het was duidelijk dat Bassey vanaf het begin stond te trillen op zijn benen, dat hij de bal niet wilde hebben, dat hij een gevaar van jewelste was in de verdediging van Ajax. Waarom bleven Pasveer en Blind hem voortdurend de bal toespelen? De man was bang. Vanmorgen kreeg ik de cijfers. Bassey had de meeste geslaagde passes van iedereen. 54 van zijn 60 passes kwamen aan. Weliswaar waren het er 23 op Pasveer, maar die moeten ook zuiver zijn, nietwaar? Ondanks deze stats zeg ik: soms liegen de getallen. Bassey was slecht.||https://www.parool.nl/sport/calvin-bassey-was-een-gevaar-van-jewelste-in-de-verdediging-van-ajax~ba5ef3a1/
2022-09-14||Von der Leyen: ‘Rusland houdt leger met koelkasten en vaatwassers op de been’||Von der Leyen illustreerde daarmee hoe hard de ongeziene Europese sanctiepakketten Rusland beginnen te treffen. Dat blijkt volgens haar ook uit de met 75 procent gedaalde autoproductie, de meer dan duizend bedrijven die het land hebben verlaten en de vliegtuigen die Aeroflot aan de grond moet houden bij gebrek aan wisselstukken. Nieuwe sanctiepakketten kondigde Von der Leyen niet aan, de kans is te groot dat Hongarije die torpedeert of op zijn minst traineert. Wel zijn Europese diplomaten en lidstaten nog volop bezig gaten in al overeengekomen sanctiepakketten te dichten. Von der Leyen, gekleed in het geel-blauw van de Oekraïense vlag, begon haar speech in het Europese Parlement in Straatsburg door uitgebreid stil te staan bij de nu al meer dan zes maanden durende Russische inval in Oekraïne. Europa heeft snel gereageerd, zo vond ze. Maatregelen tegen de financiële crisis twaalf jaar geleden vergden jaren, tegen de coronapandemie ook twee weken, na de Russische inval eind februari stond Europa onmiddellijk klaar met geld, wapens en vluchtelingenopvang. “Daar mogen we best trots op zijn.” Maar bovenal prees ze de moed van het Oekraïense volk. “Er is een natie van helden opgestaan. Heel Oekraïne wierp zich in de strijd, straat na straat, huis na huis.” Gezeten naast Parlementsvoorzitter Roberta Metsola luisterde de Oekraïense first lady Olena Zelenska, uitgenodigd als eregast, geëmotioneerd toe. Von der Leyen prees ook haar moed. Ze vertelde hoe Zelenska de ouders van door Russische militairen gedode kinderen bijeenhaalde, en met hen een optocht organiseerde om ter herinnering aan elk gedood kind bellen in bomen te hangen. De Commissievoorzitter, die gisteren al sprak met Zelenska, vertelde ook hoe kinderen in Oekraïne met twee tassen naar school gaan: de gewone schooltas en een ‘urgentietas’ met eten, drinken, pleisters en schoon ondergoed. Ze noemde het een vreselijke realiteit dat ouders ’s morgens hun kind naar school brengen zonder te weten of ze het ’s middags nog terugzien, en beloofde prompt 100 miljoen steun aan het Oekraïense onderwijs. “De toekomst van het land ligt in zijn jeugd en in goed onderwijs.” Terugkerend naar Europa zei Von der Leyen dat de komende tijd moeilijk wordt. “We zullen zwaar op de proef worden gesteld. Er staat veel op het spel, niet alleen voor Oekraïne, maar ook voor Europa en de hele wereld. Poetin heeft de aanval geopend op onze economie, onze waarden, onze toekomst, het is zijn autocratie tegen onze democratie. Maar ik sta hier in de overtuiging dat hij zal mislukken en Europa het zal halen.”||https://www.parool.nl/wereld/von-der-leyen-rusland-houdt-leger-met-koelkasten-en-vaatwassers-op-de-been~b5aa17f9/
2022-09-14||‘Na deze tik van Liverpool is het cruciaal dat Ajax zich zondag tegen AZ goed herpakt’||In een extra Champions League-editie duiden de mannen van Branie, de Ajaxpodcast van Het Parool en Ajax Showtime, het duel in Engeland: gastheer Menno Pot, Parool-verslaggever Dick Sintenie en Showtime-redacteur Thijs Zwagerman op zoek naar zingeving. Hoe goed was Liverpool? Hoe slecht was Ajax? Klopten de opstelling en de wissels? Waar was Steven Bergwijn? Welke Ajacieden voldeden wél? Wat betekent deze teleurstelling over Ajax’ kansen in groep A? Wat zegt het over waar Ajax nu staat? “Schreuder wilde dat Ajax met lef en moed zou spelen,” zegt Thijs Zwagerman, die zijn licht ook nog even laat schijnen op de 4-0 nederlaag die Ajax O19 (maar eigenlijk Ajax O18) in de UEFA Youth League leed tegen Liverpool. “Het was wel een belangrijk puntje dat Ajax in de voorlaatste minuut uit de vingers is geglipt,” zegt Dick Sintenie. “Maar het kan natuurlijk nog alle kanten op in de groep. Voor nu is het vooral cruciaal dat Ajax zich herpakt en zondag goed speelt tegen AZ. Dat jongens als Taylor en Bassey het tegen dit Liverpool zwaar hadden, is geen schande. Maar ze moeten zondag een goede partij spelen. Zo maak je stappen.” Ajax gaat door. Maandag is Branie er weer.||https://www.parool.nl/podcasts/na-deze-tik-van-liverpool-is-het-cruciaal-dat-ajax-zich-zondag-tegen-az-goed-herpakt~b937230d/
2022-09-14||Klassieke tekeningen met een gekke twist bij Tattoo Studio No News||Neuspiercing, gouden tand en uiteraard volledig getatoeëerd. Callum Bathgate (30) is een van de eigenaren van Tattoo Studio No News. In tegenstelling tot wat hun naam suggereert, hebben hij en zijn partner Mense Heling (29) wel degelijk iets nieuws te bieden. Klassieke tekeningen worden in een nieuw jasjes gehesen. Zo wordt de god van de wijn, Bacchus, door Bathgate met Azteekse strepen en druiven in zijn haar afgebeeld. Het interieur is wit en licht. In het kozijn liggen kussentjes in verschillende kleuren. Aan de muren hangen gestileerde en zonder kleur getekende tattoovoorbeelden; flashes. Bathgate noemt het zijn menu. “Zo kun je uitzoeken waar je zin in hebt, of een stijl kiezen waar een van onze artiesten aan gekoppeld is.” Jaren geleden studeerde hij werktuigbouwkunde, wat hem na een tijdje ging vervelen. Hij startte met het tatoeëren van mensen thuis. “Dat was vallen en opstaan, maar vooral vallen.” Dat hij nu eigenaar is geworden vindt hij soms spannend. “Ik wil graag hard werken, dan komen die lasten wel goed.” Volgens Bathgate is een deel van tatoeëren ook de drang naar vrijheid. Hij kan zich verliezen in het schetsen. “Vrienden zeggen jaloers te zijn op de fase waar wij in zitten. Wij zijn nog voornamelijk bezig met creëren.” Een week geleden hebben ze een openingsfeest gegeven. Voor het startbedrag van 100 euro konden gasten uit zo’n dertig flashes kiezen. “We hebben artiesten met verschillende stijlen, maar zorgen dat we niet alle stijlen aanbieden.” Bathgate zelf tekent met een hoog contrast en blijft geïnspireerd raken door zeemanstattoos. “Qua symboliek probeer ik het klassiek te houden, maar altijd met een gekke twist.” Aan de muur hangt een flash van een kat op een blok ijs: ‘cool cat’, staat erboven. Bekijk ons overzicht met alle nieuwe winkels, restaurants en cafés. Tips? open@parool.nl.||https://www.parool.nl/ps/klassieke-tekeningen-met-een-gekke-twist-bij-tattoo-studio-no-news~bb861a81/
2022-09-14||Broer Ajaxtrainer Schreuder ziet geen reden speelwijze te veranderen: ‘Daar heb je de spelers niet voor’||Groot Ajaxfan en radio-dj Frank van der Lende ging er na zeven wedstrijden winst op rij goed voor zitten. Samen met zijn broer maakte hij van de televisie een soort altaar, met Ajaxshirts, - sjaals en -tasjes. “Dat is bijgeloof van mijn broer. Mensen vragen daarom wel eens hou oud mijn broer is. 36, zeg ik dan. Ajax doet de de gekste dingen met je. En het bijgeloof mocht baten, tot de 88ste minuut.” In die minuut kreeg Ajax in de Champions League tegen Liverpool in de Champions League de deksel op de neus. De Amsterdammers hielden lang stand, maar bezweken in de slotfase onder de aanhoudende druk van de Engelse topclub: 2-1. Van der Lende waakte vooraf al voor overmoed. “Dat vond ik gevaarlijk. Ajax zou in topvorm zijn en Liverpool wankelen. Maar het is gewoon een goede ploeg. Ajax zou niet in de top 5 van de Premier League eindigen, hoor.” ‘Trotse’ broer van Ajaxtrainer Alfred Schreuder, Dick Schreuder, zegt het niet zoveel dat Liverpool het de afgelopen wedstrijden lastiger heeft gehad. “Dat zegt niks over de goede spelers die ze hebben en kunnen inbrengen. In de slotfase brengen ze nog Núñez en Firmino.” Ajax hield ondanks de hoge druk van de Engelsen halsstarrig vast aan de tactiek om vanuit achteruit op te bouwen. Met die speelwijze lukte het echter nauwelijks om de creatieve mensen voorin aan de bal te krijgen. Desondanks vindt Schreuder niet dat zijn broer de tactiek had moeten omgooien. “Je moet iets langer de bal in de ploeg houden, maar Liverpool staat bekend om zijn pressing en intensiteit, dat deden ze goed. Je moet ook niet on-Ajax gaan spelen met de lange bal. Daar heb je de spelers ook niet voor. Dat werkt niet met Kudus, Bergwijn en Tadic voorin.” Pasveer was aan Ajaxzijde de man van de wedstrijd. De 38-jarige doelman hield zijn ploeg lang op de been met acht reddingen. “Dat hij veel in beeld was, zegt alles over het wedstrijdbeeld,” zegt Schreuder. Ook Kiki Musampa, Champions Leaguewinnaar met Ajax in 1995, zag dat Ajax vanaf het begin moeite had om onder de druk uit te voetballen en het eigen spel te spelen. “De 1-0 was te verwachten. Daarna reageerde Ajax goed, herpakte zich en bleef proberen te voetballen.” Dat Ajax onder de druk probeerde uit te voetballen, vindt Musampa juist een kenmerk van het Ajaxspel. “Ook deze ploeg kan dat. Dat hebben ze al laten zien. Het was ook niet dusdanig dat ze cruciale fouten maakte in de opbouw. Het lastige was de hoge druk van Liverpool, met de wetenschap dat ze achterin kopsterker zijn en de duels winnen.” Volgens Musampa heeft een aantal speler wel een voldoende gehaald, maar kijkt hij liever naar spelers die iets tekort schoten. “Rensch had veel moeite: met de snelheid van de tegenstander en positioneel. Taylor kan wat balvaster zijn in zulke wedstrijden. Balbezit is heilig in wedstrijden waar je constant onder druk staat.” Oud-Ajacied Musampa ziet geen reden tot paniek na de nederlaag. “Het verschil was niet heel groot. Je had nog de kans op de 1-2 en dan denk ik niet dat je ’m nog verliest. Van deze wedstrijd kun je leren. Thuis zijn we sterker, dus overwintering in de Champions League is nog steeds mogelijk.” Schreuder zag in het duel tegen Liverpool dat Ajax nog aan het groeien is. “Er zijn veel mutaties geweest, veel goede spelers zijn weggegaan. Om dan tegen zo’n ploeg te spelen, daar moet je even doorheen. Dat je er even niet onder uit kan voetballen, is geen schande.” Ook Ajaxfan Van der Lende ziet de toekomst van Ajax nog steeds rooskleurig in. “Het is een heerlijk team. Kudus schoot ‘m fantastisch binnen. Ik ben nog benieuwd naar Ocampos en Conceição en ik hou van grote spelers als Lucca. En ik ben een zeer groot fan van Pasveer. Hij is de beste keeper van Nederland,” zegt Van der Lende. “De eredivisie gaat goed komen, omdat PSV zo dom is geweest door geen tweede goede spits te kopen. In de Champions League is Napoli goed. Het enige leuke is dat als Ajax derde wordt, ze Ten Hag weer tegen kunnen komen.”||https://www.parool.nl/sport/broer-ajaxtrainer-schreuder-ziet-geen-reden-speelwijze-te-veranderen-daar-heb-je-de-spelers-niet-voor~b6df4d84/
2022-09-14||Donny M. bekent ontvoeren, misbruiken en doden 9-jarige Gino||Het lichaam van Gino werd een aantal dagen na zijn ontvoering aangetroffen in Geleen, vlak bij de woning van M. De 22-jarige verdachte staat woensdag voor de rechter in Maastricht in een eerste, niet-inhoudelijke zitting in de zaak. Het lichaam van Gino werd een aantal dagen na zijn ontvoering aangetroffen in Geleen, vlak bij de woning van M. De 22-jarige verdachte staat woensdag voor de rechter in Maastricht in een eerste, niet-inhoudelijke zitting in de zaak. Hij zou het drugs hebben gegeven. “Wat er is gebeurd, wat ik heb gedaan is afschuwelijk, had niet mogen gebeuren,” zei M. zelf over de zaak. Tijdens verhoor heeft de man gezegd dat hij het jongetje in zijn badkamer verstikte met een kussen. Het Openbaar Ministerie noemt echter meerdere mogelijke doodsoorzaken. M. heeft namelijk wisselende verklaringen afgelegd en bij het jongetje is ook ander letsel aangetroffen. Het kan ook zijn dat het kind gewurgd of verdronken is. Het OM wil dat een geplande observatie van M. in het Pieter Baan Centrum, vanaf 17 oktober, wordt uitgesteld totdat over de doodsoorzaak definitief is gerapporteerd en M. hierover is gehoord. Naast dat M. heeft bekend dat hij Gino ontvoerde, misbruikte en om het leven bracht, werd woensdag ook duidelijk dat bij de verdachte beelden van een slapend, minderjarig persoon zijn aangetroffen. Deze persoon heeft inmiddels aangifte gedaan.||https://www.parool.nl/nederland/donny-m-bekent-ontvoeren-misbruiken-en-doden-9-jarige-gino~b5d468a5/
2022-09-14||Herfstweer met flinke buien in aantocht||Woensdag regent het vooral in het zuiden van Nederland, in het noorden laat de zon zich zo nu en dan zien. Op zonnige plekken kan het nog 20 graden worden, waar het regent is dat 16 graden. Donderdag krijgen we te maken met koelere lucht vanuit het noorden en komt de middagtemperatuur uit op 18 graden. Op de meeste plaatsen is het nog wel droog. Vanaf vrijdag gaat het harder waaien: aan zee kan de noordwestenwind kracht 7 bereiken. Vanuit de Noordzee trekken buien over het land, waarbij het in de kustgebieden kan onweren. “Er waait een matige, aan zee vaak krachtige, noordwestenwind en het wordt tussen de buien door een graad of 16. Hiermee is het aan de frisse kant voor de tijd van het jaar,” aldus Weerplaza-weerman Raymond Klaassen. Een temperatuur van rond 19 graden is volgens Klaassen gebruikelijk half september. Vooral vrijdag en zondag verlopen nat, bij een temperatuur tussen de 14 en 17 graden en op zondag wordt het niet warmer dan 12 tot 15 graden. Begin volgende week wordt het wat droger en zonniger, later in de week wordt het weer wisselvalliger. De temperatuur gaat overdag wel iets omhoog, maar blijft ’s nachts wat achter.||https://www.parool.nl/nederland/herfstweer-met-flinke-buien-in-aantocht~bebabcb6/
2022-09-14||Energiebedrijven waarschuwen gemeenteraad: ‘Betalingsregelingen hebben geen zin meer’||Op zoek naar oplossingen voor de energiecrisis werden dinsdagavond verschillende experts uitgenodigd hun verhaal te delen met de gemeenteraad. Het werd een sombere avond, waar bijna alle gemeenteraadsfracties aanwezig waren. “Een op de drie huishoudens gaat te maken krijgen met energiearmoede,” stelde Resi Becker, CEO van energiebedrijf Essent. Zo ziet Essent dat maar 5 procent van de klanten hun maandbedrag omhoog bijstellen, velen omdat ze simpelweg het geld voor andere dingen nodig hebben. “Maar dat betekent wel dat een kwart van onze klanten bij de eindafrekening zo’n 1000 euro moet bijbetalen.” Bij Vattenfall, dat onlangs de energietarieven flink ophoogde en veel Amsterdamse klanten heeft, betaalt zo’n 40 procent van de klanten nu te weinig. Maar ook de uitgifte van nieuwe contracten baart Martin Neef, hoofd Betaling & Incasso, zorgen: “Een normaal gezin betaalde vorig jaar 2000 euro voor energie, onze nieuwe contracten gaan over 6500 euro. Dat is 4500 euro meer.” Met zulke prijsstijgingen is geen 'sociale betaalregeling' afdoende, stelde Neef. De telefoon staat dan ook bij de energiebedrijven roodgloeiend. “Onze medewerkers zijn ondertussen ook sociaal werker,” aldus Essent-directeur Becker. Het leidt er momenteel toe dat mensen zelf op alle mogelijke manieren naar energiebesparing zoeken. Alleen is goedkoop vaak duurkoop. Zo constateert de FIXbrigade dat veel mensen tochtstrips verkeerd gebruiken. “En vandaag zag ik in een corporatiewoning nog dat de radiator verkeerd om hing. Dan heb je er niks aan.” Veel erger nog, alternatieve maatregelen leveren ook gevaarlijke situaties op. Zo verwijderen sommige mensen zelf hun gasaansluiting om met pelletkachels aan de slag te gaan. “Levensgevaarlijk,” aldus Laetitia Ouillet van energiecoöperatie De Windvogel. In de zoektocht naar oplossingen werd alle kanten op gewezen, van korte termijnoplossingen rond tochtstrips en tijdelijke huurverlagingen tot meer hulp om echt structureel een huis te isoleren. Maar daar botsten meteen belangen . Een plafond op de energieprijs? Daar wilden de energiebedrijven niet aan. Resi Becker, Essent: “Het is niet uitvoerbaar, in Engeland leidt het tot een enorme puinhoop.” Huurkorting bij een slecht energielabel? “Sympathiek, maar de uitvoering gaat betekenen dat huurders voor andere huurders moeten betalen,” aldus woningcorporatie Rochdale, die als enige corporatie aanwezig was. Toch was PvdA-fractievoorzitter Lian Heinhuis, die de expertmeeting organiseerde, positief dat alle experts zich bewust waren van hun ‘eigen maatschappelijke rol’. Wel benadrukte ze dat er in de zoektocht naar oplossingen ‘veel naar elkaar gekeken wordt, terwijl iedereen zijn verantwoordelijkheid moet nemen’. Een klein lichtpuntje dan? Nibud-directeur Arjan Vliegenthart stelde dat het met gemeentelijke regelingen en de energietoeslag nu net aan lukt om veel mensen niet door het ijs te laten zakken. “Alleen ook daar moet de uitvoering nog beter. En meer aandacht voor risicogroepen als gezinnen met wat oudere kinderen, alleenstaanden én mensen die de weg naar deze regelingen niet kunnen vinden.” Hoewel niet aanwezig, zorgde een prognose van topeconomen van Goldman Sachs gisteren ook voor een kleine positieve noot. Zij houden er rekening mee dat de gasprijzen flink zullen dalen vanwege Europees ingrijpen om los te komen van Rusland. Goed nieuws, al zal de prijs niet dalen onder het tarief van vorige winter, wat al een recordprijs was. Daarnaast heeft een consument nu nog niks aan prognoses. Sterker nog, aan de vooravond van een nieuwe winter konden de aanwezige energiebedrijven gisteren geen garantie geven dat niemand zal worden afgesloten van gas en licht. “Al moet er dan echt wel heel veel gebeuren en moet iemand écht niet bereid zijn mee te werken aan een oplossing,” aldus Essent-CEO Resi Becker.||https://www.parool.nl/amsterdam/energiebedrijven-waarschuwen-gemeenteraad-betalingsregelingen-hebben-geen-zin-meer~bd3ede45/
2022-09-14||Tarik adviseerde de homoseksuele Aziz zijn geaardheid te verzwijgen||Poldermocro’s. De titel is alvast geniaal, dacht Lips, toen hij hoorde over het programma waarin zes jongeren – Marokkaanse ouders, maar in Nederland geboren – naar het land van hun roots afreizen. Of ze willen of niet, de jongeren zijn deel van de meest besproken demografische groep van Nederland, zei presentator Sahil Amar Aïssa – zelf ook een poldermocro – vooraf. Een identiteitscrisis krijgen ze er bij geboorte gratis bij. Dat maakte dat Lips in zijn overwegend witte wijk goed ging zitten voor de zoektocht van de zes, die uitstekend bleken te zijn gecast. Zo was er de in Hoorn woonachtige Tarik die, zoals hij zelf grapte, ‘nog net niet de Marokkaanse PVV’ vertegenwoordigde. Nederlanders noemde hij ‘tata’s’. Toen hij Aziz, gay en opgegroeid in Heiloo, ontmoette, keek Tarik stuurs een andere kant op. Later liet hij blijken het verstandig te vinden als Aziz zijn geaardheid zou verzwijgen. Het was een van de dilemma’s die toonden hoe divers de groep Marokkaanse Nederlanders is. Zo hadden Meryam (19) en Yasmine (26) een totaal andere visie op geloof. Meryam zag het bestaan op aarde als een beproeving voor het hiernamaals, Yasmine geloofde niet dat uitgaan naar clubs haar een minder mens maakte. In Marrakech deelden de zes een woning. Amar Aïssa kwam langs om vragen te stellen, maar mengde zich in geen enkel gesprek. Die benadering leverde meteen al interessante discussies op, omdat de zes jongelingen niet bang bleken hun binnenwereld te openbaren. Voor Lips ging er een wereld open. Hij zag de problemen van diepgeworteld conservatisme dat wel erg contrasteert met Nederlandse normen, maar ook jongeren die door vooroordelen worden geremd in hun ontwikkeling en soms verscheurd dreigen te worden door twee culturen. Het zichtbaar maken van die veelkleurigheid is de grote winst van Poldermocro’s. Reageren? hanlips@parool.nl.||https://www.parool.nl/nieuws/tarik-adviseerde-de-homoseksuele-aziz-zijn-geaardheid-te-verzwijgen~bd1be384/
2022-09-14||Neef en vertrouweling van Ridouan Taghi krijgt zes jaar cel in Marokko ||Jaouad F. werd in oktober 2021 in Tétouan gearresteerd voor betrokkenheid bij een vergismoord in Marrakesh, waarbij de zoon van een hoge Marokkaanse rechter om het leven kwam. Twee schutters hadden opdracht om Mustapha F. te vermoorden, volgens justitie een succesvolle drugssmokkelaar en gekende rivaal van Taghi, maar troffen door een blunder de zoon van een rechter, een 26-jarige geneeskundestudent. Die droeg net als F. een wit t-shirt en zat op de stoel waar F. kort daarvoor had gezeten. De twee schutters zijn veroordeeld tot de doodstraf. Het Landelijk Parket bevestigt dat ‘het OM van Marokko heeft vernomen dat Jaouad F. daar recent is veroordeeld tot zes jaar gevangenisstraf voor deelname aan een criminele drugsorganisatie’. Opvallend is dat de naam van de 28-jarige Jaouad F., bijnaam ‘Bolle’, al jaren veelvuldig voorkomt in tal van grote politieonderzoeken in Nederland. Zoals het Marengo-dossier, maar ook in geruchtmakende onderzoeken zoals de moord op Reduan B., de broer van kroongetuige Nabil B., en de liquidatie van Derk Wiersum, destijds advocaat van Nabil.||https://www.parool.nl/nederland/neef-en-vertrouweling-van-ridouan-taghi-krijgt-zes-jaar-cel-in-marokko~bd6c4ede/
2022-09-14||Sywert van Lienden besprak hoe hij ‘gillend rijk’ zou worden: ‘We worden miljonair’	||Dat schrijft de Volkskrant, die een deel van de transcripten van de opnamen in bezit heeft. Van Lienden zei naar buiten toe meermaals geen winstoogmerk te hebben de deal, maar uit de opnamen die in het bezit zijn van het OM blijkt dat de ondernemers onderling andere plannen hadden. “In ieder geval is één eis dat we alle vier gillend rijk worden, want het is één grote middelvinger van de overheid,” sprak van Lienden op 12 april 2020. “Ik ga dit echt serieus voor geen goud vrijwillig doen.” Uit de transcripten blijkt tevens dat Van Lienden en zijn compagnons de intentie om rijk te willen worden, geheim wilde houden. ‘Geen nieuwe auto, geen nieuwe huizen, geen nieuwe kleren’, zou er tijdens een overleg in april gezegd zijn. Op dat moment was hij bezoldigd gemeenteambtenaar in Amsterdam. Hij heeft in de weken ervoor, na het uitbreken van de coronacrisis, furore gemaakt als kopstuk van de Hulptroepen Alliantie. De bandopnamen, waarvan de getranscribeerde teksten inmiddels breder circuleren, zijn opgedoken in het strafrechtelijk onderzoek dat het Openbaar Ministerie onder de codenaam Full Sutton uitvoert naar de mondkapjesaffaire. Ook in het onderzoek dat accountantsbureau Deloitte namens VWS uitvoert naar de zaak zitten transcripten van interne overleggen. Van Lienden en zijn zakenpartners worden inmiddels verdacht van oplichting, verduistering en witwassen. Met de mondkapjesdeal verdiende het drietal zo’n 30 miljoen euro. In een reactie aan de Volkskrant zegt Van Lienden dat hij zich een ‘bij vlagen gênant intern gesprek’ herinnert. “We hebben daarin onze frustraties geuit,” aldus Van Lienden. “Sommige teksten uit het gesprek zijn best ongelukkig en sluiten ook niet aan bij mijn intenties van destijds of bij mij als persoon.” Het langverwachte rapport over de mondkapjesdeal tussen het ministerie van VWS en Sywert van Lienden wordt uiterlijk vrijdag naar de Tweede Kamer gestuurd, schrijft minister Conny Helder aan de Tweede Kamer.||https://www.parool.nl/nederland/sywert-van-lienden-besprak-hoe-hij-gillend-rijk-zou-worden-we-worden-miljonair~b071168d/
2022-09-14||Tienermeiden gaan gebukt onder druk door schoolwerk: ‘Zorgelijk dat ze zoveel problemen rapporteren’||Meiden van 11 tot en met 16 jaar geven hun leven slechts een 6,7. Vier jaar geleden lag die score met een 7,3 nog een stuk hoger. Dat blijkt uit representatief onderzoek van de Universiteit Utrecht, het Trimbos-instituut en het Sociaal en Cultureel Planbureau, dat sinds 2001 elke vier jaar verschijnt. In dit HBSC-rapport (Health Behaviour in School-aged Children) beantwoordden bijna zevenduizend leerlingen van groep 8 en middelbare scholieren vragen over hun leven. Vooral bij meisjes kelderde de mentale gezondheid. In 2017 zei 28 procent emotionele problemen te ervaren, zoals meer angst, piekeren of een ongelukkig gevoel. Vorig jaar was dat percentage naar 43 gestegen. “We hebben nog nooit zo’n grote stijging gezien. We denken dat het vooral door de pandemie komt, dat meisjes gevoeliger zijn voor coronamaatregelen,” verklaart hoofdonderzoeker Gonneke Stevens van de Universiteit Utrecht. Jongens ervaren daarentegen nauwelijks meer emotionele problemen. Van hen zei in 2017 maar 9 procent ermee te worstelen, tegenover 13 procent in 2021. Ook geven zij hun leven met een 7,5 een fors hoger cijfer. Veel meiden gaan vooral gebukt onder druk door schoolwerk. De afgelopen twintig jaar verdrievoudigde het aantal jongeren dat hierdoor druk ervaart. Meer dan de helft van de meisjes zegt er last van te hebben. Bij jongens is dat 36 procent. Volgens onderzoeker Stevens is er reden tot zorg. Ze stelt dat er meer aandacht moet zijn voor de mentale gezondheid van jongeren en vindt dat er discussie moet komen over de druk door schoolwerk. “Het is tegenwoordig heel belangrijk dat jongeren goed presteren. Ze krijgen veel huiswerk, moeten toetsen maken. Daar moeten we goed naar gaan kijken.” Want die druk door schoolwerk leidt tot meer mentale problemen. Hoewel alle jongeren zeggen goed te kunnen praten met hun ouders, voelden in 2021 vooral meiden zich minder gesteund door hun vrienden en klasgenoten dan vier jaar eerder. Inmiddels hebben meisjes dezelfde gedrags- en aandachtsproblemen (onrustig voelen, snel afgeleid zijn) als jongens en roken en drinken ze evenveel.||https://www.parool.nl/nederland/tienermeiden-gaan-gebukt-onder-druk-door-schoolwerk-zorgelijk-dat-ze-zoveel-problemen-rapporteren~ba6fcbf9/
2022-09-14||Samenvatting: Ajax in slotminuten onderuit tegen Liverpool (2-1)||||https://www.parool.nl/sport/samenvatting-ajax-in-slotminuten-onderuit-tegen-liverpool-2-1~ba210506/
2022-09-14||8 shops in Amsterdam voor weergaloze vintagevondsten en premium tweedehandskleding||Een paradijs met tassen van grote merken, van Chanel tot Hermès en Saint Laurent. Eigenaar Henriette Wuite reist stad en land af om de krenten uit de pap te vissen. Daar is ze behoorlijk goed in, zo getuigen de twee Amsterdamse boutiques die ze vult met haar vondsten. Als je ergens een tas voor het leven op de kop kunt tikken, is het hier. Prijzen beginnen rond de 500 euro voor een Louis Vuitton Monogram mini. Nieuwe Spiegelstraat 27, Reestraat 24, etoile-luxuryvintage.com De heilige graal voor tassenconnoisseurs: Chanel classic flap bag. Deze iconische tas van doorgestikt leer is niet alleen een knapperd om de arm, maar ook een geliefd verzamelobject dat elk jaar in waarde stijgt en daarmee een valide investering. The High End Vintage heeft een uitgebreide collectie Chanel, YSL en meer. In Amsterdam komen ze bij je thuis voor private shopping. Bestellen via de website kan ook. thehighendamsterdam.com Van Kelly Bag tot Dior-blouse: creatief directeur van Amsterdam Fashion Week en voormalig styliste van de sterren Danie Bles kent haar pappenheimers en loopt beroepshalve tegen geweldige designerstukken aan. Haar buit verkoopt ze in een poppige zaak aan de Cornelis Schuytstraat, waar haar moeder vaak achter de toonbank staat. Cornelis Schuytstraat 45 Twee verdiepingen retailtherapie van hoog niveau, met merken als Prada, Isabel Marant, Gucci en Balenciaga. Op de begane grond vind je kleding voor vrouwen en kinderen, in de kelder kunnen mannen hun slag slaan. Een heerlijke plek voor wie van schatgraven houdt. Scheldestraat 58, mooi2hk.nl Wie de kleine roze winkel van Rêveuse Vintage in West binnenstapt, krijgt het gevoel terecht te zijn gekomen in een chique inloopkast. Dankzij de zwoele koraaltinten op de muur hangt er een moderne boudoirachtige sfeer. Ze hebben hier curiosa en dingen voor in huis, glaswerk, lingerie en sieraden. Maar waar je vooral voor komt: er hangen gemiddeld rond de 450 vintage stukken van merken als Lacroix, Dolce & Gabbana en Kenzo. Bilderdijkstraat 201, reveusevintage.amsterdam Eigenaresse Azarakhsh Akbari zit altijd bovenop de trend en verkoopt hits uit zowel recente als oudere collecties van merken als Bottega Veneta, Balenciaga en Prada voor een klap minder dan de winkelprijs. Op zoek naar dat ene moeilijk-te-vinden, bijzondere, uitverkochte stuk? Stuur haar een plaatje via Instagram en ze snort hem voor je op. @shop.googoosh Het begon met de verkoop van de inhoud van haar eigen kledingkast en die van haar vriendinnen, maar inmiddels gaat Anna Liss ook zelf op zoek naar de mooiste designeritems. Die kun je shoppen via haar Instagrampagina en eventueel bij haar thuis komen passen. Liss houdt van beigetinten, tailoring en mannenkleding. Bovendien is ze de koningin van het perfecte witte shirt, die ze tegenwoordig ook zelf produceert onder de naam Liss Classics. Op zoek naar een goed overhemd? Dan is dit de plek om te beginnen. Wouwermanstraat 25, @atelierannaliss Heleen is een zeer stijlvol mens en verkoopt in haar salon een zorgvuldig samengestelde collectie designerstukken uit recente jaren. Wie wil, kan zich onderdompelen in haar persoonlijke aandacht en rake stylingadvies. Om haar boetiek in Zuid te bezoeken, moet je wel eerst even een afspraak maken. Jacob Obrechtstaat 18, salonheleenhulsmann.nl||https://www.parool.nl/ps/8-shops-in-amsterdam-voor-weergaloze-vintagevondsten-en-premium-tweedehandskleding~b4a08636/
2022-09-14||Charmante stotteraar Drew Lynch bespeelt zijn publiek moeiteloos||Als buitenlandse stand-uppers direct over de vele fietsen in Amsterdam beginnen, is dat meestal geen goed teken. Drew Lynch geeft er echter een persoonlijke draai aan. De comedian stond voor een café toen hij bijna van zijn sokken werd gereden door een vrouw die heel hard ‘fietspad!’ schreeuwde. Dat levert een mooie opening op. Wij vinden het vervelend als toeristen van de stoep af dwarrelen, maar is dat eigenlijk niet logisch? Hoe moet je het bestaan van fietspaden kennen als je uit een land komt waar de auto het enige legitieme vervoermiddel is? Lynch komt nog een paar keer terug op dat wonderlijke woord, dat in zijn Amerikaanse oren verwarrend genoeg eerder klinkt als footpath. Dat geeft al aan dat hij niet zomaar zijn materiaal afdraait. Lynch is altijd in het moment en bespeelt het publiek moeiteloos, zelfs als hij pauzes laat vallen om het stotteren te beperken. De opmerkingen die zijn stiltes uitlokken, worden ad rem gepareerd. Lynch’ materiaal is inhoudelijk niet al te opzienbarend, maar dat improvisatievermogen maakt veel goed. Als een grap over de Amerikaanse marine en navy half de mist ingaat, het verschil daartussen is hier immers amper bekend, begint de comedian zogenaamd aan een verhaal over schietpartijen op scholen: “Oh shit, die hebben jullie natuurlijk ook niet.” De onvermijdelijke grappen over zijn handicaps zitten vooral verwerkt in verhalen over echtgenote Melanie, een boomlange ADHD’er. Zij danst op de beat van zijn gestotter, maar hij houdt bij hoeveel projecten ze niet afmaakt. Bij Lynch wordt zelfspot gelukkig nooit zelfvernedering.||https://www.parool.nl/kunst-media/charmante-stotteraar-drew-lynch-bespeelt-zijn-publiek-moeiteloos~b24ed214/
2022-09-14||Activisme bindt ervaren raadslid Alberts en jongste raadslid Noordzij||Geert Noordzij is 15 jaar als hij voor het eerst teleurgesteld raakt in Mark Rutte. Als klimaatactivist demonstreert hij in Den Haag met tienduizenden mensen voor beter klimaatbeleid. Maar Rutte doet er niets mee. Sterker nog, ‘hij deed alsof we zijn beleid steunden’. Drie jaar later besluit Noordzij dan maar zelf de politiek in te gaan. Net klaar met het gymnasium solliciteert hij bij de PvdA. “Ik dacht, ik probeer het gewoon en van het één kwam het ander.” Nu is hij op zijn 18e het jongste raadslid van Amsterdam. Ook SP-fractievoorzitter Remine Alberts is uit puur activisme de politiek ingegaan, maar dan wel in 1998, zes jaar voordat Noordzij geboren werd. Ze is juf, maar de strijd tegen privatisering, tegen het grootkapitaal en voor betere zorg kan niet wachten. De afgelopen vier jaar was ze even uit de raad, ‘net te laag op de lijst’, maar dit jaar begint ze – alsof het niets is – aan haar 21e jaar in de gemeenteraad. Alberts: “Het voelt als thuiskomen. Het is fijn om terug te zijn. ‘Hé, Alberts, je bent er weer!’, riepen de bodes al.” Noordzij: “Voor mij was het echt zoeken. Ik vond mijn eerste maanden heel spannend. Dan zie je mensen als jij die zoveel idealen én ervaring hebben.” Alberts: “Ik herinner me ook mijn allereerste bijdrage in de raad. Ik blokkeerde volledig van de spanning. Ik moest de notulen teruglezen om erachter te komen wat ik precies gezegd had.” Als nieuw raadslid komt er veel op je af. Naast de plankenkoorts bij de eerste raadsbijdrage, betekent het namelijk ook dikke stapels dossiers doornemen en ellenlange commissievergaderingen bijwonen. Noordzij snapt dat zijn omgeving zich af en toe afvraagt waarom een 18-jarige jongen daar zin in heeft, in plaats van bijvoorbeeld in de kroeg te hangen. Noordzij, lachend: “Tegelijkertijd, ze kennen me. Ik heb idealen en daar ga ik voor. Mijn vrienden uit de klimaatbeweging zijn juist heel trots. Zij hebben vaak enorme kritiek op de politiek, maar zijn ook blij dat ik daar nu juist zit om het geluid van een jonge generatie te laten horen.” Alberts: “Toch vind ik dat je als volksvertegenwoordiger niet per se oud hoeft te zijn om over oude mensen te praten of jong om over jonge mensen te praten.” Noordzij: “Klopt, maar ik sprak net een student van de Spinozacampus die het heel fijn vond dat we dezelfde leeftijd hadden. Vertegenwoordiging doet ertoe.” Ze hebben er beiden vooral veel ‘zin an’. Noordzij wil strijden voor gelijke kansen, een onderwerp dat speelt van de energietransitie tot het afvalprobleem in de stad. Noordzij vindt het irritant dat in stadsdeel Zuidoost veel minder bakken staan dan in Zuid. “Alsof de afvaloverlast daar niet net zo groot is, ook dat is ongelijk verdeeld.” Alberts wil nu vooral ‘eindelijk eens’ ervoor zorgen dat er wordt gestopt met sloop en verkoop van sociale huurwoningen. “En in algemene zin natuurlijk de totaal doorgeslagen marktwerking en privatisering, van zorg tot onderwijs.” Het zijn onderwerpen waar ze ook in haar allereerste raadsperiode al mee bezig was. Alberts: “Pijnlijk ja. Het laat zien dat wij nog steeds bestuurd worden door verkeerde partijen. En ik wil niet vervelend doen, maar de grote gemene deler in Amsterdam is dat een partij als de PvdA aan het roer zat. Maar gelukkig is het tij aan het keren.” Noordzij: “Al deed de SP ook mee hé, de vorige twee periodes. Ik ben vooral bezig met de toekomst. Ik zie ook dat het tij keert en dat het marktdenken steeds meer onder druk komt. Maar het is niet makkelijk en linkse partijen moeten dan wel echt samenwerken en niet elkaar continu de maat nemen.” Raadslid zijn is een vak, vindt Alberts en ervaring is een groot goed. Ze merkt dat ze soms het collectieve geheugen van de raad is. “Politiek werk voelt soms als rennen tegen een groene zeephelling. Je rent er tegenop en je glijdt er weer vanaf. Want na vier jaar komt er weer een nieuwe ploeg en die weet niet wat daarvoor gebeurd is. Hoe lang hebben we het al niet over rattenoverlast? Maar elke keer benaderen we het alsof het iets nieuws is.” Noordzij: “Maar nieuwe mensen in de raad die met een frisse blik kunnen kijken...” Alberts: “...de frisse blik heb ik ook hoor, haha. Maar soms betekent een frisse blik vooral nog een keer dezelfde discussie voeren.” Noordzij: “Volgens mij is de truc dan ook vooral veel de stad in te gaan. Raadsleden moeten het stadhuis uit. Amsterdammers weten uiteindelijk zelf het best wat er speelt.” Alberts: “Vergeet alleen niet dat mensen daar echt niet altijd zin in hebben. Je kunt naar de markt in het Reigersbos gaan, maar je zult merken dat mensen doorlopen als je ze aanspreekt. Ze hebben geen tijd. Zeggen dat politiek een zooitje is. Dat ga je krijgen hé. Je moet daar echt doorheen prikken.” Noordzij: “Die opmerkingen krijg ik al, dat ze geen vertrouwen hebben. Mensen hebben moeite rond te komen, en vinden dat de politiek te weinig voor ze doet. Maar toch moet je gaan. Blijven praten.” Alberts: “Jammer is het wel dat je van alles uit de stad kunt melden maar je in de raad vervolgens tegen de muur van het coalitieakkoord opbotst. Coalitiepartijen houden elkaar ontzettend vast. Afspraak is dan afspraak.” Noordzij: “Ik denk dat het meevalt. Juist nu. Heel veel staat niet in het coalitieakkoord. Er is superveel ruimte om juist daar ideeën in te brengen. Om juist samen te werken met coalitiepartijen.” Alberts: “Ik vind dat veel onderwerpen op de agenda worden gezet waarbij er uiteindelijk vooral lucht wordt verplaatst. Afgelopen donderdag gingen we in debat over overlastgevers in het centrum, maar dat wordt dan geagendeerd [door JA21 en CDA, red] om vooral te ranten dat ze asielzoekers niet pruimen. Daar stoor ik mij verschrikkelijk aan, want het lost niks op...” Noordzij: “...dat krijg je als je heel erg met elkaar in het stadhuis bezig bent, in plaats van met wat Amsterdammers echt helpt.” In de voorgaande collegeperiode vertrokken 13 van de 45 Amsterdamse raadsleden tussentijds. Dat komt niet alleen omdat de Amsterdamse politiek vaak gezien wordt als opstapje richting de Tweede Kamer of een bestuurdersfunctie, maar ook omdat raadsleden het vaak zwaar vinden en moeilijk te combineren met baan en gezin. Alberts: “Natuurlijk is het druk, ik heb een kleinkind waar ik op wil passen en ik zit ook in de Provinciale Staten. Maar het heeft me ook zoveel gebracht, ik heb zoveel geleerd over de stad en Amsterdammers. Het voelt echt niet als een offer.” Noordzij: “Met mijn studie rechten ernaast is het heel druk, maar ik ben enorm gemotiveerd. Neem die afvalproblematiek, als ik daar écht iets kan veranderen, dat is toch fantastisch?” Alberts: “Ik hoop heel erg dat je er over vier jaar nog met zoveel vuur inzit. Dat je het volhoudt in de club. Ik heb veel mensen met principes zien komen en gaan, die tegen teleurstelling aanlopen.” Noordzij: “Dat gaat mij niet gebeuren hoor. Ik heb al dingen weten te bereiken. De wethouder heeft al toegezegd naar het afvalbeleid in Zuidoost te kijken.” Alberts: “Hartstikke goed. Houd je principes, doe het, ga ervoor! Maar ik heb gezien dat het voor velen niet makkelijk is.” Alberts: “Iedereen weet dat de SP veel gedoe in de partij had met mensen die vertrokken. Ik ben nu ingestapt omdat het een prachtpartij is. Maar natuurlijk hoop ik dat er over vier jaar een jonge gloedvolle SP’er komt. Ik ga heus niet koningin Elizabeth achterna, alsjeblieft zeg.”||https://www.parool.nl/ps/activisme-bindt-ervaren-raadslid-alberts-en-jongste-raadslid-noordzij~b86ede67/
2022-09-14||Door nazi’s verboden schilderij hangt weer in Ignatius Gymnasium||Het schilderij van Josina Knap hangt inmiddels aan de wand op de eerste verdieping bij de bruggen die twee delen van de school met elkaar verbinden. De leerlingen van het Ignatius Gymnasium komen hier dagelijks langs. Het is een symbolische plek want het werk hangt min of meer op dezelfde plaats als in de Tweede Wereldoorlog. “Dit schilderij met zijn geschiedenis is een bijzondere aanwinst voor onze school,” zegt rector Bert Schuller van het Ignatius Gymnasium. Het schilderij uit 1929 is gemaakt door de Amsterdamse kunstenares Josina Knap (1900-1991). Zij wilde net als haar vader en leermeester, kunstenaar Gerrit Willem Knap, een schilderij maken op groot doek. Op een 3 bij 2,5 meter groot doek schilderde ze in haar atelier aan het Sarphatipark het verhaal uit het Oude Testament van Jozef, onderkoning van Egypte, zijn jongste broer Benjamin en zijn tien andere broers. Het doek van Knap kreeg indertijd een mooie plek in de hal van de Christelijke HBS, voorloper van het Ignatius Gymnasium, aan het toenmalige Adama van Scheltemaplein, thans Jan van Eijckstraat in Zuid. Het hing er totdat de Zentralstelle für Jüdische Auswanderung, de organisatie die verantwoordelijk was voor de deportatie van de Joden, zich er in 1942 vestigde. De Duitsers gelastten het schilderij met de Joodse vertelling direct te verwijderen. De conciërge van de school haalde het van de wand, rolde het op en verborg het. Het schoolgebouw werd in de oorlog, op 26 november 1944, door een bombardement van de geallieerden volledig verwoest. Knap, die voor de oorlog met haar man, dominee van beroep, naar Blokzijl en later naar Renkum was verhuisd, ging ervan uit dat haar schilderij verloren was gegaan. Bij terugkeer in Amsterdam in 1949 hoorde ze van de eigenaar van de winkel Van Beek aan de Stadhouderskade, waar zij verf en penselen kocht, dat er een opgerold schilderij van haar hand in de werkplaats lag. De conciërge van de voormalige hbs had het doek bij Van Beek in bewaring gegeven. “Mijn moeder was stomverbaasd,” zegt Knaps zoon Chris Smeenk (86), die destijds dertien jaar oud was en zag hoe het schilderij met een ‘bode’ naar hun huis aan de Van Eeghenstraat werd gebracht. “Het kwam te hangen in de werkkamer van mijn vader. Wij groeiden op met dit schilderij en noemden het ‘Jozef en de broeders’.” Toen zijn ouders in de jaren zeventig opnieuw verhuisden, was er geen plek voor het grote schilderij. “Mijn ouders gingen kleiner wonen en hadden geen muur van 3 bij 2,5 meter,” zegt Smeenk. De familie schonk daarop het schilderij aan het Bijbels Museum waar het jarenlang in een van de zalen heeft gehangen totdat het bij een herinrichting in het depot belandde. Uiteindelijk werd het werk aangeboden aan de familie Smeenk. “Maar ook toen had niemand in de familie plek voor zo’n groot schilderij. Mijn broer Rob en ik vonden het mooi als het werk terug kon naar zijn originele plek. Wij zijn naar het Ignatius Gymnasium gegaan, waar Robs dochter leerling was geweest, om te vragen of zij het werk wilden hebben. De rector van de school was meteen enthousiast.” Rector Bert Schuller: “Het is een prachtig schilderij met een krachtige voorstelling waarop veel actie te zien is.” Het gaat over Jozef die de lievelingszoon van zijn vader Jakob was en daarmee zijn broers de ogen uitstak. Zij verkochten Jozef als slaaf aan Egypte. Toen Jozef uiteindelijk onderkoning van Egypte werd, stelde hij zijn broers danig op de proef. Hij kondigde aan zijn jongste broer Benjamin gevangen te nemen. Schuller: “Kijk naar die verschrikte ogen van de broers. Het verhaal gaat over fouten maken, berouw en vergeving. Het leven bestaat uit fouten maken en het is de kunst daarvan te leren. Het is een mooie boodschap naar onze leerlingen.” Het schilderij van Knap, een volle nicht van ‘Dagboekanier’ Henri Knap die na de oorlog een column in Het Parool had, werd gerestaureerd, ingelijst en opgehangen bij een beeltenis van een Griekse god en een kunstwerk met boeken. De geschiedenis van het schilderij speelt een belangrijke rol bij het besluit het werk op te hangen. Schuller: “De deportatie van de Joden begon hier op deze plek. Het schilderij is een tastbare getuigenis van de Tweede Wereldoorlog. Het is enorm waardevol.” Het schilderij zal worden gebruikt in de lessen, zegt Schuller. “Bij het vak geschiedenis kan het verhaal van de oorlog worden verteld. Ook de docenten van de vakken tekenen en levensbeschouwing willen graag aandacht besteden aan het werk van Josina Knap.” Knaps zoon Chris Smeenk noemt de terugplaatsing van het werk van zijn moeder ‘reuze spannend’. “Ik denk dat mijn moeder het er helemaal mee eens zou zijn dat het schilderij weer op zijn originele plek hangt. Het kan niet mooier.” Bertien Minco, sinds dit jaar de nieuwe directeur van het Herinneringscentrum Kamp Westerbork, heeft een tweedelige podcast gemaakt over het schilderij van Josina Knap, getiteld Terug van weggeweest. En zo is de cirkel rond. Smeenk: “De moeder van Bertien Minco, de Joodse Stella Ricardo uit Amsterdam, zat in ons huis ondergedoken. Zij heeft de oorlog overleefd.”||https://www.parool.nl/amsterdam/door-nazi-s-verboden-schilderij-hangt-weer-in-ignatius-gymnasium~b0550b15/
2022-09-14||Muurschilderingen en voeten vegen aan de Russische vlag: de oorlog in het straatbeeld van Kiev||Zijn helm, vliegeniersbril en zuurstofmasker maken zijn gezicht onherkenbaar. Maar met zijn omhooggestoken duim en zijn rechterhand op zijn stuurknuppel – klaar om op te stijgen – straalt de gevechtspiloot vertrouwen uit. “Hij helpt ons het moreel hoog te houden,” zegt Loedmila Bilograj met een blik op de reusachtige muurschildering. “Soms laat ik de moed zakken. Dan heb ik het nodig om opgetild te worden.” Haar vriendin Anna Sjepil sluit zich daarbij aan. “De oorlog gaat door. Niemand weet hoelang het gaat duren.” Terwijl de bewoners van Kiev toekijken hoe de strijd in Donbas zich voortsleept en de slag om Cherson het kookpunt nadert, keert in de hoofdstad het gewone leven terug. Het felle verzet van de Oekraïners noopte het Russische leger al in april zich terug te trekken uit de omgeving. Toch is de oorlog nadrukkelijk aanwezig op straat. Zo kun je op het plein voor de Sofiakathedraal je geestdrift delen door selfies te maken met verwoeste en buitgemaakte Russische tanks; in de Andriivskastraat kun je je woede kwijt, door je voeten te vegen aan de Russische vlag. De muurschildering van de ‘Geest van Kiev’, in de oude stadswijk Podil, is bedoeld om de bewoners een hart onder de riem te steken. Volgens de legende schoot de afgebeelde Oekraïense vliegenier in de eerste dertig uur van de oorlog maar liefst zes vijandige toestellen uit de lucht. ‘De Geest van Kiev zaait terreur onder de vijand en trots onder de Oekraïners,’ tweette oud-president Petro Porosjenko op de tweede dag van de oorlog. ‘Met zulke sterke verdedigers zal Oekraïne zeker winnen!’ Op de muurschildering is ook het gevechtsvliegtuig afgebeeld: een MiG-29 straaljager die de lucht in schiet, suggererend dat de piloot nog immer over Kiev waakt. Hoewel het beeld van de vliegenier vanaf het begin met een knipoog werd gedeeld, bracht de mysterieuze piloot de fantasie van de Oekraïners op hol. “Ik denk dat het om één man ging, maar mijn echtgenoot zegt dat er meerdere vliegtuigen actief waren,” zegt Anna Sjepel. Terwijl de Russen de luchthavens bombardeerden en het luchtruim controleerden, meldde de luchtmacht toch successen; klaarblijkelijk stelden de Oekraïners inventiviteit tegenover mankracht. “Hij kwam uit het niets en verdween in het niets,” zegt Sjepil, die in die eerste boze dagen met haar kinderen Kiev ontvluchtte. “Hij was onze onzichtbare beschermer,” beaamt Ludmila Bilogrivaj, die in de stad bleef. Haar hond, een oersterke pitbull, ‘verdween en werd doodstil’ toen Kiev werd beschoten, herinnert ze zich. Naast het opkrikken van vertrouwen is ook het uiten van woede belangrijk, zo blijkt in Kiev. Die emotie wordt ritueel vormgegeven in een expositie aan de Andriivska-afdaling, een straat belegd met kinderkoppen, die vanuit het laaggelegen Podil naar het hooggelegen stadscentrum leidt. Als je de binnenplaats betreedt waar buitgemaakte Russische uniforms en munitie liggen uitgestald, stap je over een Russische vlag, wat navrant aanvoelt. De meest bezoekers twijfelen even, en vegen vervolgens hartstochtelijk hun voeten. “Ik zou hem willen vertrappen en erop willen spugen,” zegt een van hen, Olena Rachova. De kleurrijk uitgedoste vrouw van rond de vijftig is op doorreis, nadat ze in Kroatië haar schoondochter en kleinkinderen opzocht. Zij ontvluchtten Oekraïne, en ze mist hen enorm. “De Russen hebben een slecht leven en willen hun buren ook een slecht leven geven.” Haar woonplaats, Dnipro, in het zuidoosten van Oekraïne, is die ochtend met vijf raketten beschoten; gelukkig deed de luchtverdediging haar werk. Haar ‘Russische bloed’ maakt de situatie alleen maar schrijnender, vertelt Olena Rachova. Ze kwam pas op haar zestiende in Oekraïne terecht, nadat haar vader, die militair was in het Sovjetleger, hier werd gestationeerd. “Ik schaam me zo,” zegt de vrouw. “Sorry, sorry, sorry, zeg ik tegen mijn vrienden.” Bij het poseren voor de foto, bij een in de Kievse voorstad Irpin verwoest Russisch pantservoertuig, gaan haar duimen omhoog. De vlag annex voetmat op de straat verschaft de mogelijkheid een ‘magische daad’ te volbrengen, zegt Igor Jemeljanenko, het bebaarde brein achter de tentoonstelling. “Ook mensen die niet aan het front zijn kunnen nu hun gevoelens over dit land uiten.” Zelf bemande de zestiger een controlepost in de provincie: de Russen kwamen angstig dichtbij. De expositie is ook bedoeld als vermaning aan zijn stadsgenoten, zegt de man, wijzend naar de drukke straat waar snuisterijtjes worden verkocht alsof de oorlog niet bestaat. “Als ze echt oorlog hadden meegemaakt zouden ze met een ander gevoel rondlopen. Hoewel het ook weer verkeerd is om iemand dat nare gevoel toe te wensen,” twijfelt hij dan toch. “We moeten erheen,” reageert Anna Sjepil bij de muurschildering enthousiast, als ze hoort over de expositie met de vlag. Ze komt desgevraagd met een diepere verklaring over de woede die in Kiev rondwaart. “Doordat we opgroeiden in de Sovjettijd, hebben we niet geleerd onze innerlijke grenzen aan te geven,” zegt ze, terwijl ze nog een laatste selfie maakt met de ‘Geest van Kiev’. “Laten we deze gezonde agressie gebruiken om onze landsgrenzen te verdedigen.”||https://www.parool.nl/wereld/muurschilderingen-en-voeten-vegen-aan-de-russische-vlag-de-oorlog-in-het-straatbeeld-van-kiev~b6e1d5d5/
2022-09-14||Flipperen tussen Poetin en Rutte||Wie wordt vernederd, schaamt zich. En schaamte wil je niet. Een blozende jongen kijkt weg. Misdadigers en politici ontkennen. Misdadigers ontkennen via hun advocaat. Met politici zit dat anders. Het verbaast mij bijvoorbeeld dat Rutte nooit rood wordt, terwijl ik, als ik op de televisie naar een debat kijk, plaatsvervangend bloos. Ruttes neus is intussen zo lang geworden dat hij door de zwaartekracht naar beneden is gegroeid en als een staart van voren tussen z’n benen is terechtgekomen en vervolgens met een kromming weer de weg omhoog heeft gevonden, om zodoende in z’n eigen reet te eindigen. Poetin is door het Oekraïense leger eveneens vernederd. Hij is in de maling genomen met een ouderwetse boksschijnbeweging: doen alsof je met links stoot en als je opponent zich daar verdedigt, snel met rechts stoten. Ik weet zeker dat hij zich schaamt. Rutte kunnen we in een democratie wegstemmen. Zo niet, dan krijgen we de schaamte die we hebben verdiend. Het probleem met dictator Poetin is dat hij zijn verlies niet zal kunnen en willen erkennen. Doet hij dat wel, dan erkent hij tevens dat er tienduizenden jongeren tevergeefs zijn gestorven, dat er voor meer dan duizend miljard euro (!) aan steden en dorpen compleet van de aardbodem is weggevaagd, dat hij onnodig land vervuilde – ik kan wel doorgaan. Zo veel verlies kan het geweten niet aan. De schaamte wordt te groot. Je gezicht kan niet barsten van roodheid. Hitler pleegde zelfmoord, waardoor hij nooit zijn overgave heeft hoeven erkennen en geen proces kreeg en zich nooit heeft hoeven te verantwoorden. Wie zich diep schaamt, is weerloos. Hem rest bij leven niets dan angst. En angst veroorzaakt agressie. Door agressie kan hij zijn eigen dood rechtvaardigen. “Ik gooi die atoombommen, ik ga all-out, dan ziet ‘men’ dat ik er nog alles aan heb gedaan en kan ik martelaar worden. Ik offer me op.” Na ons de zondvloed. Het gekke is dat ik door Poetin Rutte meer een sukkeltje vind. Hij schaamt zich niet. Hij doet z’n best. Met grote voortvarendheid wil hij met een penseeltje een vuilnisbelt opruimen. Poetin daarentegen maakt mij niet aan het blozen, maar kwaad. Als Rutte iets zegt, geneer ik me. Een enigma in een stakerig lichaam. Poetin geniet van vijandschap. Rutte hengelt naar jovialiteit. Poetin lacht nooit. Rutte lacht om stil verdriet te verbergen. Als ik me plaatsvervangend voor hem schaam, heb ik de behoefte hem te aaien door hem weg te stemmen. Theodor Holman (1953) is columnist, schrijver, televisie- en radiomaker. Elke dag, uitgezonderd zondag, lees je hier zijn column. Lees al zijn columns terug in het archief. Reageren? t.holman@parool.nl.||https://www.parool.nl/columns-opinie/flipperen-tussen-poetin-en-rutte~be850a53/
2022-09-14||Opinie: ‘Verplicht winkels de stoep schoon te houden’||In reactie op het stuk over zwerfafval van Judith Krom (Het Parool van 9 september) kan ik alleen maar beamen dat ondernemers – en zeker supermarkten – veel te veel worden ontzien in het afvalvraagstuk. Als bewoners naast een Jumbo voeren we al meer dan tien jaar campagne om de omgeving van de winkel schoon te houden. Dit gebeurt echter incidenteel en mondjesmaat, en heeft simpelweg geen prioriteit voor de Jumbo. De winkel gebruikt de openbare stoep voor het stallen van afvalcontainers en bevoorradingskarren waar verpakkingsafval afwaait. De stoepen liggen dagelijks bezaaid met kassabonnen en lege verpakkingen. We hebben de gemeente hier talloze keren op gewezen, maar die kan kennelijk niet veel doen omdat ze er geen dader kunnen ‘betrappen’. Terwijl de bron volstrekt evident is. Als een bewoner iets op de stoep stalt voor langere tijd, wordt die beboet. De winkels lijken echter onaantastbaar. Een straal van 50 meter verplicht schoonhouden is waarschijnlijk al voldoende om het grootste deel van de vervuiling op te lossen. Fastfoodketens en tankstations doen dat doorgaans ook op en om hun terreinen. Waarom verlangen we dat niet van supermarkten en andere binnenstedelijke grootvervuilers? Je verdient aan de troep dus je ruimt het ook op. Hoog tijd dat de gemeente duidelijkere regels stelt en handhaaft. Anders is het dweilen met de sluis open. Daniel Legro, Amsterdam Als alle colleges weer in het Nederlands gegeven worden komen er alleen nog Vlamingen en Zuid-Afrikaners. Probleem opgelost, zonder moeilijke toestanden. Leny Schuitemaker, Driemond Op 1 september werd bekend dat Daniëlle de Jager (D66) stopt als Amsterdams raadslid. Het werk is simpelweg niet te combineren met haar baan en privéleven. Dit geeft te denken. Wat vragen wij eigenlijk van onze volksvertegenwoordigers? In een tijd dat er steeds meer taken en verantwoordelijkheden bij de gemeente liggen en de kloof tussen bevolkingsgroepen groter wordt. Daar komt nog bij dat er angst is voor ondermijning. Het raadswerk is er mede door (sociale) media niet gezelliger op geworden en soms zelfs gevaarlijk. Kiezen we er als samenleving echt voor om deze mensen te betalen op basis van een deeltijdbaan? Vanuit de gedachte dat raadsleden in de samenleving moeten staan, snap ik dat het goed is om ook een actief leven te hebben buiten de politiek. Maar kun je niet ook stellen dat, door deze mensen een volwaardig salaris te geven, ze juist de tijd hebben om de buurt in te gaan, zich te verdiepen en vrijwilligerswerk te doen? Een volwaardig salaris zal ook bijdragen aan de populariteit van de functie en daarmee ook aan de kwaliteit van de raadsleden. Immers, bij meer animo valt er ook meer te kiezen. Veel betrokken bewoners durven de stap naar raadslid nu niet te zetten of kunnen dat niet, omdat het zich niet laat combineren met hun (huidige) werk. Erken het belang van raadsleden die zorgen voor een werkende democratie en betaal ze naar behoren. Jeroen Hofman, Amsterdam||https://www.parool.nl/columns-opinie/opinie-verplicht-winkels-de-stoep-schoon-te-houden~b55e5371/
2022-09-14||Opinie: ‘Leer ons programmeertalen Python en Java, in plaats van Frans en Duits’||Twee weken geleden begon ik vol goede moed aan mijn schooljaar in 3 gymnasium. Het rooster zag er heftig uit, maar één ding viel me vooral op: meer dan de helft van mijn lesuren zijn taallessen! Ik vind dat er onevenredig veel tijd gaat naar talen vergeleken met andere vakken. Om een voorbeeld te noemen: ik heb nul uur in de week informatica, een uur biologie en drie uur Duits. Deze verhouding houdt geen rekening met de modernisering van de maatschappij waarbij geen enkele Franse of Duitse ondernemer nog van je verwacht dat je hem of haar in zijn of haar moedertaal aanspreekt. Begrijp me goed, ik ben niet voor het afschaffen van alle moderne vreemde talen. Ik snap bijvoorbeeld dat het Latijn een taal is die ons veel inzicht kan geven in andere taalstructuren en ik hou van het Spaans. Maar welke talen heb ik nou écht nodig voor een universitaire studie? Alleen Engels en Nederlands. In de afgelopen dertig jaar is de maatschappij totaal gedigitaliseerd, internet en computers spelen tegenwoordig een enorm grote rol in de wereld. Maar het vakkenpakket van leerlingen ziet er, als ik mijn ouders moet geloven, nog min of meer hetzelfde uit als 30 jaar geleden. Waar we nu Frans en Duits krijgen zouden we beter af zijn met het leren van programmeertalen Python en Java. In plaats van het uit mijn hoofd leren van rijtjes Duitse woorden, zou ik ook kunnen leren hoe ik alledaagse taken kan automatiseren en problemen met behulp van een computer kan oplossen. De middelbareschooltijd is bij uitstek dé periode om dit soort vaardigheden te ontwikkelen. De wereld zal er in 2042, als ik 34 ben, totaal anders uitzien dan nu. Ik denk dat alles dan nóg sneller gaat en dat veranderingen elkaar rap zullen opvolgen. Hopelijk ben ik dan arts en in staat om kritisch en creatief te denken. Maar wellicht denk ik dan ook: had ik in de derde maar een extra uurtje biologie gehad. Lena van Kruijsdijk (14 jaar), Amsterdam||https://www.parool.nl/columns-opinie/opinie-leer-ons-programmeertalen-python-en-java-in-plaats-van-frans-en-duits~bc303e9f/
2022-09-14||Festivaldirecteur Klassiek op het Amstelveld Tatiana Chevtchouk: ‘Het is belangrijk dat topmusici hun liefde en kennis overdragen’||Vrijdagavond begint de tiende editie van Klassiek op het Amstelveld, dat als thema ‘Back to the roots’ heeft. Terwijl de voorbereidingen nog in volle gang zijn, heeft pianist, oprichter en artistiek directeur Tatiana Chevtchouk (54) gemengde gevoelens. “De oorlog in Oekraïne zorgde voor veel verdriet, maar tegelijkertijd geeft muziek kracht, hoop en troost.” Tatiana Chevtchouk groeide op in een militair kamp in Oekraïne. Op zesjarige leeftijd verhuisde ze samen met haar ouders en zusje naar Rusland, de toenmalige Sovjet-Unie. “In het militaire kamp werd ik omringd door bos en prikkeldraad. Daar was geen muziek of cultuur, alleen bessen, paddenstoelen en zingende vogels.” Wel speelde muziek een belangrijke rol voor Chevtchouks familie, die arm en ongeschoold was. Haar familieleden moesten elke dag heel hard werken op boerderijen en kregen weinig betaald. “Wat ik me nog goed herinner is dat ik samen met mijn moeder, oma en tantes aan tafel zat en dat iedereen aan het zingen was. In de ochtend en avond, de hele dag door.” Voor Chevtchouks familie was dit een manier om het hart te luchten. “Het was een soort oerkracht die recht uit de ziel kwam. Onbewust heb ik het gezang van hen omarmd.” Op vierjarige leeftijd kreeg Chevtchouk van haar ouders een klein speelgoedpianootje. “Het was mijn grootste inspiratiebron. Dankzij een paar klanken ging er een nieuwe wereld voor mij open.” Met zeven jaar kochten haar ouders een echte piano. “Er was niemand die me pianoles kon geven. Gelukkig kwam daar snel verandering in. De vrouw van een militair bleek een professionele pianodocent te zijn en zij bereidde me voor op een professionele opleiding.” In de periode van de perestrojka moest Chevtchouk voor heel haar familie zorgen. Het was destijds niet gemakkelijk om als muzikant geld te verdienen. Toen ze haar man ontmoette verhuisde ze naar Nederland, waar ze haar dromen nastreefde. “Nu wil ik andere kinderen helpen om hun dromen te realiseren. Daarom besloot ik om in 2013 het festival op te richten, zodat kinderen hun liefde voor klassieke muziek met het publiek kunnen delen.” Door het jaar gaat Chevtchouk in Nederland en over heel de wereld op zoek naar jong talent. “Ik wil verschillende talenten samenbrengen op een podium. Hierdoor ontstaan nieuwe binnen- en buitenlandse vriendschappen. Daarnaast is er sprake van grenzeloze inspiratie.” Ook nodigt ze elk jaar topmusici uit die aan jong talent worden gekoppeld. “Het is belangrijk dat topmusici hun liefde en kennis overdragen aan de volgende generaties. Als muziek recht uit je hart komt, dan voelen mensen dat meteen.” Vrijdagavond wordt het festival geopend met twee programma’s: Masterpieces en Night of Romance. Tijdens het eerste programma spelen vijf wereldberoemde musici, Anna Fedorova, Daniel Rowland, Maja Bogdanovic, Nicholas Schwartz en Floor Le Coultre, klassieke nummers van onder anderen Schubert en Piazzolla. Daarna speelt de Georgische solist Sandro Gegechkori samen met het Amersfoorts Jeugd Orkest het Eerste pianoconcert van Tsjaikovski. Zaterdagmiddag kunnen bezoekers van diverse programma’s genieten. Tijdens het Spotlight Concert krijgt een aantal jonge talenten de kans om met het Concertgebouw Kamerorkest te spelen. In de middag kunnen kinderen naar het muzikaal educatieve sprookje Het bosmeisje kijken, dat gebaseerd is op het leven van Chevtchouk. In de avond speelt de Oekraïense Anna Fedorova het Tweede pianoconcert van Rachmaninov. Ze wordt begeleid door het Nederlands Symfonie Project onder leiding van Pim Cuijpers. Zondagochtend wordt het festival afgesloten met jonge amateurmusici die in de Amstelkerk een podium krijgen. “Het festival staat volledig in teken van het terugkeren naar waar je vandaan komt en de verbinding die we met elkaar hebben door muziek.” Het was voor Chevtchouk geen gemakkelijk jaar om het festival te organiseren, maar opgeven wilde ze niet. Door de oorlog in Oekraïne verloor ze haar neef en liet ze een paar familieleden naar Nederland komen. Tegelijkertijd zorgde ze voor haar terminaal zieke moeder, die onlangs is overleden. “Mijn moeder was al vanaf het begin mijn grootste steun en dat draag ik met me mee.” Ondanks de tegenslagen wil Chevtchouk deze editie zo groots mogelijk vieren. Ze speelt ook zelf piano met het Noordhollands Jeugdorkest. “In de moeilijkste tijden kan niemand ons verbieden om te dromen. Zelfs als ze ons onze muziekinstrumenten ontnemen, dan hebben we nog steeds onze stem om te zingen.” Klassiek op het Amstelveld, vanaf vrijdag 16 september op het Amstelveld. Toegang is gratis.||https://www.parool.nl/kunst-media/festivaldirecteur-klassiek-op-het-amstelveld-tatiana-chevtchouk-het-is-belangrijk-dat-topmusici-hun-liefde-en-kennis-overdragen~b9f8117b/
2022-09-14||Cultureel Centrum Occii: al dertig jaar heftige herrie en maffe muziek ||De houten gevel op de Amstelveenseweg staat strak in de beits en het is duidelijk dat de bontgekleurde verfaccenten pasgeleden zijn bijgewerkt. “Het is een beetje apart dat de voorkant geen grote ramen heeft. Als de deuren openstaan, komen er veel mensen kijken. Dan horen ze heftige herrie of maffe muziek,” zegt Arnold de Boer. In het uit 1883 stammende gebouw verzorgt het Onafhankelijk Cultureel Centrum In It (Occii) al drie decennia lang een cultureel programma van subversieve geluiden. In 2021 is de gevel gerenoveerd, iets dat werd gevierd met een ‘gevelschuurfeest’. “Dan komen mensen overal en nergens vandaan om te helpen en zitten we met z’n allen op de steiger en in de tuin,” aldus Sjoerd Stolk (47). De locatie was vroeger een tramremise, ontworpen door Abraham Salm, die ook meehielp aan het ontwerp van de Melkweg. “Die is heel groot geworden, maar wij blijven hier in deze oude tramremise met één kleine zaal ons ding doen.” Stolk en Sandra Maat (36) zijn twee van de in totaal drie werknemers van Occii. Stolk komt er sinds ‘ongeveer 2000', Maat is sinds twee jaar de administratiecoördinator. “De volledige programmering komt tot stand door de vrijwilligers en is heel breed: niet alleen herrie en ook een kinderprogramma,” aldus Stolk. Maat voegt toe: “Het enthousiasme van de vrijwilligers is heel bepalend voor het programma. En dat de artiesten weten wat diy is: dat ze niet verwachten dat we een hotelovernachting voor ze regelen.” Een winstoogmerk heeft Occii niet. “Daar zijn we juist het tegengeluid van,” meent Maat. De concertzaal maakt deel uit van vereniging De Binnenpret, een complex van panden waar politieke en culturele initiatieven de ruimte krijgen. De vereniging is in 1984 tot stand gekomen na de Dag van de Onrust. Een dag met veel kraakacties omdat de gemeente had aangekondigd diverse gekraakte panden in de stad te ontruimen. Het culturele centrum heeft tot vier avonden in de week een programma en daarnaast is er twee- of driemaal per week een kinderevenement: “We zijn alleen open als er een evenement is, want we zijn geen bar of club. En ook geen verhuurschuur,” aldus Stolk. “Er zijn veel plekken in Amsterdam met livemuziek, maar we zijn tegenwoordig goedkoper dan de bioscoop. En hier geniet je op een avond van drie goede acts, ook al ken je ze niet,” zegt Maat. Stolk voegt toe dat door de lage prijzen iedereen met een goed idee iets kan organiseren. Dat is precies wat Arnold de Boer deed in 1998: “Ik klopte aan bij Occii en organiseerde mijn eigen festival.” Hij maakt deel uit van undergroundband The Ex en is soloartiest onder de naam Zea. Tot nu toe speelde hij zo'n dertig keer in de concertzaal. Volgens hem is Occii ‘een soort station in een ondergronds metronetwerk’. “Je hoort bij het station, daar kun je spelen en anderen uitnodigen. En als je zelf op tournee gaat, kom je langs de andere stations. Er bloeit hier een passie voor muziek en uitwisseling.” De andere stations waar de Boer het over heeft, zijn andere locaties die ruimte bieden aan alternatieve muziek. Ze staan in diverse hoofdsteden in Europa, maar ook in Noord- en Zuid-Amerika, Australië en Japan. De metafoor van de concertzaal als station wordt tijdens het jubileum versterkt: op 1 oktober wordt driemaal een ritje gemaakt met een authentieke tram. Stolk: “Die staat blijkbaar al honderd jaar in het trammuseum om de hoek.” Opstappen kan voor de deur bij Occii, waar vroeger een halte zat: “We moeten nog even kijken hoe we iets leuks in de tram gaan doen tijdens de rondjes.” Het internationale undergroundnetwerk waar Occii deel van uitmaakt, wordt ook gebruikt tijdens de jubileumviering: op het programma staan artiesten uit onder meer Frankrijk en Japan. De Boer treedt op tijdens de laatste avond. Dan zal het jubileum worden gevierd in de Willem de Zwijgerkerk. “Een zogenaamd underground punkhol en een kerk, hoe kunnen die nou samenwerken? Voor mij was het direct logisch,” vertelt de muzikant. “Die kerkgemeenschap bestaat ook uit vrijwilligers. En het commerciële belang blijft buiten de deur. De Willem denkt heel erg vanuit de buurt en wil meer culturele dingen doen. Ik heb de organist, Jo van Beusekom, gevraagd om Olivier Messiaen te spelen, dan maak je weer andere verbindingen met mensen uit de stad.”||https://www.parool.nl/kunst-media/cultureel-centrum-occii-al-dertig-jaar-heftige-herrie-en-maffe-muziek~b4db535f/
2022-09-14||Coach Schreuder ziet Ajax een leerzame nederlaag lijden in Liverpool: ‘Het was niet onverdiend’||“Ik had gehoopt dat we in de eerste helft beter mee hadden kunnen voetballen”, zei Schreuder. “Want die ruimte lag er echt wel. In de rust heb ik ook gezegd dat we moediger moeten zijn. Het leek wel of we een beetje onder de indruk waren hier. Zo’n 20 minuten voor tijd kreeg ik het idee dat we eindelijk een beetje grip op de wedstrijd kregen. Daley Blind kreeg en geweldige kans op de 1-2. Dan is het jammer dat ze in de voorlaatste minuut nog scoren”, doelde hij op een rake kopbal van Joël Matip. “We hebben veel nieuwe spelers”, vervolgde Schreuder. “Voor veel jongens is deze intensiteit nieuw. Het is geen schande om hier te verliezen. Al is het wel zuur dat die tweede treffer zo laat valt. Wij moeten ons verder ontwikkelen en hier van leren. Ik kan mijn spelers niet verwijten dat ze niet gevochten hebben. Ze hebben alles gegeven. Voetballend kan het wel beter.”||https://www.parool.nl/sport/coach-schreuder-ziet-ajax-een-leerzame-nederlaag-lijden-in-liverpool-het-was-niet-onverdiend~b94c5c8b/
