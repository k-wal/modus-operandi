2022-09-12||Zorgakkoord wankelt nu grote brancheorganisaties weigeren te tekenen||Door de vergrijzing neemt de vraag naar zorg de komende jaren naar verwachting sterk toe. In het zogeheten Integraal Zorgakkoord (IZA) staan allerlei maatregelen om te voorkomen dat de sector vastloopt. Zo zou meer ingezet moeten worden op preventie en efficiënter gewerkt moeten worden. Volgens uitgelekte conceptversies moet complexe zorg meer worden geconcentreerd en wordt het bijvoorbeeld lastiger gemaakt om zorgverleners in te huren die geen contract hebben met een zorgverzekeraar. Het zorgakkoord waarin de overheid en vertegenwoordigers van de zorg plannen hebben gemaakt voor de toekomst van de sector wordt niet door iedereen gesteund. ActiZ, een van de grootste brancheorganisaties van de Nederlandse zorg, ziet er voorlopig nog geen brood in, zo bleek op de ledenvergadering van de organisatie. Bij ActiZ zijn in totaal zo’n vierhonderd organisaties aangesloten, die vooral actief zijn in de zorg voor ouderen en chronisch zieken, van verpleeghuizen tot thuiszorg. De brancheorganisatie zegt wel achter ‘de beweging’ van het akkoord te staan, maar zegt het pas te kunnen steunen als ‘de uitvoerbaarheid van de afspraken ook in 2023 gegarandeerd is’. Volgens de vereniging moet meer werk worden gemaakt van investeringen in de wijkverpleging. Het is ‘harde noodzaak om met schaarse zorgcapaciteit zoveel mogelijk mensen te kunnen helpen en ondersteunen’, aldus ActiZ. Dat zou al moeten gebeuren in de contracten die zorgaanbieders voor het komende jaar afsluiten met de zorgverzekeraars. “Dat gebeurt nog onvoldoende en dat biedt onvoldoende vertrouwen om nu een handtekening te zetten.” Ook de Landelijke Huisartsen Vereniging (LHV) heeft zich vanavond uitgesproken tegen het akkoord. De huisartsen willen op korte termijn meer garanties krijgen, bijvoorbeeld van de Nederlandse Zorgautoriteit (NZa) over tarieven voor volgend jaar en van de zorgverzekeraars over de afspraak dat ze meer tijd voor hun patiënten krijgen. Kort samengevat is hun reactie op het akkoord zoals dat er nu ligt “nee, tenzij”. Dat ActiZ en de LHV het akkoord niet steunen, is pijnlijk voor het kabinet, dat voor Prinsjesdag een breed gedragen akkoord hoopt te sluiten met de zorgsector. Saillant detail is dat huidig minister Conny Helder van Langdurige Zorg voor haar ministerschap bestuurslid en woordvoerder was van ActiZ. Naast Helder is vooral minister Ernst Kuipers (Volksgezondheid) namens het kabinet betrokken geweest bij de totstandkoming van het Integraal Zorgakkoord (IZA). Het IZA kan wel op steun rekenen van verpleegkundigen, ook al hebben ook zij er iets op aan te merken. Beroepsvereniging V&VN heeft dat maandagavond laten weten. De voornemens voor investeringen in de wijkverpleging en in opleidingen zijn volgens de organisaties positieve punten. Wel voegt de organisatie voor verpleegkundigen en verzorgenden eraan toe dat er nog ‘belangrijke aandachtspunten’ zijn, wil het IZA een succes worden. De inzet op het voorkomen van ziekte is voor V&VN een belangrijk punt. “We staan aan de vooravond van moeilijke keuzes in de zorg, we merken nu al dat het vastloopt”, stelt V&VN verder. “Juist daarom is het zo belangrijk dat we als beroepsgroep verantwoordelijkheid nemen in dit zorgakkoord.” De doelstellingen kunnen alleen worden bereikt als goed wordt samengewerkt tussen allerlei verschillende partijen in de zorg, aldus V&VN. De organisatie doelt dan op de huisartsen, aanbieders van wijkverpleging en verzekeraars. Zij moeten er bijvoorbeeld samen voor zorgen dat meer zorg thuis kan plaatsvinden.||https://www.parool.nl/nieuws/zorgakkoord-wankelt-nu-grote-brancheorganisaties-weigeren-te-tekenen~baf4c54d/
2022-09-12||Halsema verlengt cameratoezicht rondom Pampuslaan op IJburg ||Vandalisme, het gooien van zwaar illegaal vuurwerk, brandstichting en intimidatie: omwonenden en ondernemers in de omgeving van de Pampuslaan ondervinden de laatste jaren flinke overlast. In een jaar tijd is het aantal overlastmeldingen verdrievoudigd tot ruim tweehonderd. Daarom besloot Halsema in december vorig jaar bewakingscamera’s in de omgeving op te hangen. De camera’s hebben nog niet veel effect gehad. Volgens de burgemeester is er nog steeds onrust in de omgeving. In een brief aan de gemeenteraad schrijft Halsema dat er sinds het plaatsen van de camera’s een poging tot brandstichting en openlijke geweldpleging is geweest. Daarnaast zijn er diverse geweldsmisdrijven voorgekomen. In de brief schrijft Halsema dat het aantal incidenten nog steeds onaanvaardbaar is. “Door bewoners en ondernemers wordt sinds 2019 veel overlast ervaren. Het inzetten van cameratoezicht is noodzakelijk voor het handhaven van de openbare orde, het vergroten van het veiligheidsgevoel van de bewoners en ter voorkoming van strafbare feiten die invloed hebben op orde en rust in dit gebied.” Het cameratoezicht rondom de Pampuslaan, delen van omliggende straten en het Theo van Goghpark wordt nu tot zeker 31 december 2023 verlengd.||https://www.parool.nl/amsterdam/halsema-verlengt-cameratoezicht-rondom-pampuslaan-op-ijburg~b64928b8/
2022-09-12||Chaos Schiphol treft Ajaxsupporters: ‘4 uur wachten en nog je vlucht missen, wat een amateurs’||Peter Korving (58) reisde met drie vrienden vanuit Scheveningen naar Schiphol voor hun vlucht naar East Midlands. Vandaaruit zouden ze met de trein naar Liverpool gaan. Na vier uur wachten in de rij bij Schiphol hebben zij hun vlucht gemist. “Er stonden zo’n zeventig à tachtig andere Ajacieden bij de gate. Ook zij hebben de vlucht gemist.” Om de wedstrijd toch nog te kunnen bijwonen hebben de vier vrienden, die elk jaar twee uitwedstrijden meepakken, een snelle oplossing bedacht. “Wij hebben snel een trein geboekt van Amsterdam naar Londen. We vertrokken vanochtend om half negen uit Scheveningen en de trein komt vanavond om half twaalf aan in Londen. Het is in elk geval mooi klote.” Sommige supporters volgen hun voorbeeld, maar niet iedereen wil en kan het extra geld neerleggen om de wedstrijd toch nog mee te maken. “Het is een prijzige oplossing. De kaarten zijn 250 euro de man voor een enkeltje, om nog maar te zwijgen over de hotelovernachting in Londen,” zegt Korving. Een aantal luchtvaartmaatschappijen heeft vluchten vanaf Schiphol geschrapt in verband met de lange wachttijden op de luchthaven. Dusan Tadic betreurt dat het fans van Ajax nog niet is gelukt om via Schiphol in Liverpool aan te komen. “We willen onze supporters hier bij ons hebben. Dit is niet goed van Schiphol,” zei de aanvoerder vlak voor de laatste training van zijn ploeg op Anfield voor het tweede groepsduel in de Champions League. Op Twitter zijn tal van teleurgestelde en boze reacties van afreizende en gestrande supporters te lezen. Twitteraar ‘bryanlahaya’ noemt Schiphol amateurs. Iemand anders plaatst een oproep om een creatieve oplossing te vinden voor drie op de luchthaven gestrande fans. Op dinsdagochtend zijn er verschillende vluchten gepland richting Liverpool, Manchester, East Midlands en andere omliggende Engelse steden. Meerdere Ajax-supporters zullen ook op dinsdag afreizen naar Liverpool. Een woordvoerder van Schiphol kan niet met zekerheid zeggen dat de vluchten door zullen gaan. “De focus ligt nu op maandagavond en de zorg dat alle passagiers hun vlucht zullen halen,” aldus een woordvoerder omstreeks 19.30. Hierna zijn online diverse berichten te lezen waarin passagiers klagen over gemiste en gecancelde vluchten. De chaotische situatie op het vliegveld is te danken aan een onderbezetting van beveiligers. “Maandag waren er te weinig beveiligers aan het werk, bijvoorbeeld door ziekte. We proberen altijd een goede verhouding tussen passagiers en beveiliging neer te zetten door een nauwe planning, maar vandaag liep dat mis,” aldus de woordvoerder.||https://www.parool.nl/amsterdam/chaos-schiphol-treft-ajaxsupporters-4-uur-wachten-en-nog-je-vlucht-missen-wat-een-amateurs~b823b585/
2022-09-12||Wie rijles wil, moet nu nog langer wachten; rijscholen overvol||De weg naar het rijbewijs was al lang. Als gevolg van de coronapandemie was de wachttijd bij het CBR voor het praktijkexamen al opgelopen tot 22 weken. Doordat de zeshonderd rijexaminatoren veel overuren draaiden, is dat inmiddels gedaald tot dertien weken. Wie een herexamen boekt, moet zes weken wachten. Maar bij de lessen zelf treedt nu ook vertraging op. De branche kan de aanhoudende grote toestroom van leerlingenautomobilisten nauwelijks aan, meldt NXXT Rijscholen, dat met 114 aangesloten rijscholen een van de grote spelers op de autorijlesmarkt is. Er is een ‘extreem groot tekort’ aan rijinstructeurs en door de wachttijden bij het CBR stokt de doorstroming. Volgens NXXT is er per direct plek voor zestig nieuwe rijscholen, vooral in Noord-Brabant en Utrecht. “Soms moeten we zeggen tegen leerlingen: we zitten even vol, ga eerst je theorie maar halen,” zegt Jan Catsburg, directeur van NXXT Rijscholen. De nood is zo hoog dat inmiddels 84 procent van de rijinstructeurs veel meer leerlingen heeft dan veertig, het optimale aantal om iedereen gemiddeld twee uur les per week te kunnen geven. Wie er eenmaal tussenkomt en examen wil doen, ziet zich vervolgens geconfronteerd met de wachtlijsten bij het CBR. Veel mensen stoppen in afwachting van een examendatum dan even met lessen. Volgens Catsburg is niet iedereen na zo’n onderbreking nog examenwaardig. “Dat werkt ook negatief voor de rijschoolbranche als geheel: een leerling kan de indruk krijgen dat hem geld uit de zak wordt geklopt als blijkt dat hij of zij weer meer lessen nodig heeft om succesvol te kunnen afrijden.” Gemiddeld zijn er tien lessen nodig gedurende de wachttijd wat volgens Catsburg neerkomt op een kostenpost van 450 euro. Het ziet er niet naar uit dat de wachttijdproblemen snel voorbij zullen zijn. Er zijn weliswaar op dit moment honderd nieuwe rijinstructeurs in opleiding, maar het IBKI, het instituut voor certificering en examinering in de mobiliteitsbranche dat ook zorgt voor de examens voor rij-instructeurs, kampt eveneens met wachtlijsten. Het kan een aantal maanden duren voordat een rijinstructeur zelf examen kan doen. Catsburg: “Gevolg is dat de gemotiveerde cursist extreem lang moet wachten tot er examen kan worden gedaan.’’ Het CBR wil komend jaar tweehonderd nieuwe examinatoren werven. Er zijn er nu ruim zeshonderd, maar het verloop is door onder andere pensionering groot. CBR-directeur Alexander Pechtold: “Het is een behoorlijke zoektocht. Want veel mensen kunnen autorijden, maar niet iedereen is voor het vak van examinator in de wieg gelegd. Je moet analytisch, scherp en didactisch zijn, maar ook de kandidaat voldoende op zijn of haar gemak kunnen stellen. Van alle sollicitanten haalt maar een klein gedeelte de eindstreep.” Pechtold kaatst de kritiek van de rijscholen op de wachttijden bij het CBR terug. “Veel van de inzet van onze examinatoren gaat in de vele herexamens zitten en dat kan anders. We zien dat mensen vaak nog onvoldoende voorbereid op het examen komen. Het slagingspercentage bij het eerste praktijkexamen schommelt al jaren rond de 50 procent. Dat is schrikbarend klein. We moeten zelfs zo’n drieduizend keer per jaar een praktijkexamen voortijdig afbreken omdat kandidaten te gevaarlijk rijden.” Volgens Pechtold wijst dat erop dat mensen te vroeg examen komen doen. “Bij kandidaten is geld besparen meestal de achterliggende gedachte, maar goedkoop is vaak duurkoop. Als je te weinig rijlessen hebt gehad en je zakt, ben je uiteindelijk meer geld kwijt. Vandaar ons advies aan de kandidaten: zoek een goede rijschool uit met een groot slagingspercentage en kom goed voorbereid naar het examen, zodat je in één keer slaagt.”||https://www.parool.nl/nieuws/wie-rijles-wil-moet-nu-nog-langer-wachten-rijscholen-overvol~b658fb91/
2022-09-12||Kritiek op Russisch leger zwelt aan, zelfs staatsgreep wordt niet langer uitgesloten||Het indringendste, voor het leger onwelgevallige commentaar kwam deze week van Boris Nadezjdin. Het voormalige lid van de Doema, de Russische Tweede Kamer, veroorloofde zich tijdens een talkshow op de Russische televisie zelfs op te roepen tot het staken van de ‘speciale militaire operatie’ in Oekraïne, zoals het Kremlin het bloedvergieten in het buurland nog altijd noemt. “We moeten begrijpen dat een overwinning op Oekraïne absoluut niet mogelijk is,” zei Nadezjdin live bij het commerciële televisiekanaal NTV. “Rusland vecht tegen een heel sterk leger, dat wordt geholpen door Europa. Ik vind dat er vredesgesprekken moeten komen om de oorlog te stoppen.” Nadezjdin was niet de enige die zijn twijfels uitte na de terugtocht van de Russische eenheden uit de oostelijke regio rond Charkov, afgelopen zaterdag. Daar hadden de Oekraïners na een bliksemactie in een paar dagen tijd drie belangrijke steden weten te heroveren op het Russische leger, iets wat voor verbijstering en zelfs lichte paniek heeft gezorgd bij de radicale nationalisten in Rusland. Zo liet ook de Tsjetsjeense leider Ramzan Kadyrov zich kritisch uit over de legerleiding. “Ze hebben fouten gemaakt en ik denk dat ze de nodige conclusies zullen trekken,” aldus Kadyrov in een audiobericht op zijn Telegramkanaal. Het leger openlijk in diskrediet brengen, is sinds begin maart in Rusland verboden. Maar vooral in radicaal-nationalistische hoek groeit de onvrede, die door een aantal vloggers stevig wordt geuit. En van kritiek op het leger is het maar één stap naar kritiek op de president zelf. Daar durft niemand zich nog aan te wagen, behalve dan liberalere geesten – die dat vaak met celstraf of een vlucht uit Rusland moeten bekopen. In Moskou gaat intussen het gerucht dat radicalere groepen binnen de veiligheidsdienst FSB ongelukkig zijn met Poetin, die ze zwakte verwijten ten aanzien van Oekraïne, maar ook dat hij de dienst de schuld in de schoenen schoof voor de slechte voorbereiding van de voor Rusland vrij rampzalig verlopende militaire campagne. De onvrede is zo groot, dat analytici een staatsgreep tegen Poetin niet uitsluiten. “Dit is de allereerste keer dat de siloviki (de mensen uit de veiligheidsdiensten en het leger) afstand nemen van de president,” zei de naar het buitenland uitgeweken Russische veiligheidsexpert Andrej Soldatov tegen The Center for European Policy Analysis. “Dat opent allerlei mogelijkheden.” Veel zal afhangen van wat er op het slagveld gebeurt. Als de Russen daar de komende tijd een succes(je) weten te boeken, zal de kritiek wellicht verstommen. Maar mocht Oekraïne ook bij het nu lopende offensief in de zuidelijke regio Cherson veel terrein winnen, dan zal Poetin goed over zijn schouder moeten blijven kijken.||https://www.parool.nl/wereld/kritiek-op-russisch-leger-zwelt-aan-zelfs-staatsgreep-wordt-niet-langer-uitgesloten~b037600a/
2022-09-12||Yeşilgöz opent in lezing aanval op wokisten en complottendenkers||Volgens VVD’er Yeşilgöz willen ‘wokisten’ bepalen ‘wie recht van spreken heeft’. Het wokisme is volgens zijn aanhangers een beweging die mensen bewust maakt van racisme of sociaal onrecht tegen minderheden. Yeşilgöz spreekt eerder van censuur. Volgens Yeşilgöz willen wokisten ‘cancelen wat hun niet aanstaat’. “Onderwerpen, standpunten en meningen worden onbespreekbaar verklaard. En waarom? Omdat deze zouden kwetsen. Wokisten willen bepalen wie recht van spreken heeft. Alleen als je tot de juiste groep behoort, mag je meepraten. Daarmee worden individuen gereduceerd tot geslacht, afkomst of gerichtheid met een vaste, bijbehorende mening.” Wokisten willen volgens Yeşilgöz ‘safe spaces eisen op universiteiten’. “Door elke vorm van zogenaamd confronterende kennis uit te sluiten.” Op die manier wordt volgens de VVD’er de ‘vrijheid van meningsuiting ondergeschikt’ gemaakt aan emoties. Een ‘zelfgeclaimd recht’ om ‘niet gekwetst te worden’. “Dit legt een enorme druk op de vrijheid van meningsuiting. Wokisme bevordert onverdraagzaamheid, terwijl verdraagzaamheid nu juist de kern van de democratische rechtsstaat is.” Yeşilgöz hekelt in haar speech ook ‘complottheorieën en ondermijnende uitlatingen’. “Te lang hebben wij met elkaar gedacht: geef ze maar geen aandacht, dan wordt het niet groter en gaat het wel weg. Maar dat is niet waar.” Volgens de VVD’er hebben Forum voor Democratie en de Groep Van Haga er inmiddels een ‘verdienmodel’ van gemaakt. “De onwelriekende reuzel sijpelt zelfs de Tweede Kamer binnen.” Yeşilgöz vindt dat zij ‘dankbaar gebruik’ maken van de ‘onzekerheid’ die veel mensen voelen in woelige tijden als de huidige. “Het nadeel van de werkelijkheid is dat die vaak complex is. Een complot biedt een verklaring, met een logica, duidelijke oorzaken, en – heel belangrijk – een aanwijsbare ‘schuldige’, net als in de film. En dankzij sociale media worden complottheorieën niet alleen heel snel verspreid, je komt ook in een algoritmefuik terecht, waardoor je alleen maar berichten gaat zien die de verzinsels bevestigen. Het resultaat: een diepgeworteld wantrouwen tegen wetenschap, media en de overheid.” Volgens Yeşilgöz is het een taak aan ‘iedereen’ om zich uit te spreken tegen complottheorieën en ‘onverdraagzaamheid’. “Ook ú bent daarvoor nodig. Bemoei je ermee. Vind niets vanzelfsprekend. Wees niet tolerant voor wat we niet moeten tolereren. Spreek je uit.”||https://www.parool.nl/nieuws/yesilgoz-opent-in-lezing-aanval-op-wokisten-en-complottendenkers~be80270f/
2022-09-12||Bandje Dissect The Stage heeft al zo’n vijftig eigen nummers. ‘Zolang we het leuk vinden, blijven we spelen’||Naam Dissect The StageSinds 2016Genre alternatieve rock, voornamelijk Nederlandstalig eigen werkBandleden gitarist Teun Schuur (19), zanger-gitarist Mees Brandsema (18), drummer Koos Franken (18), toetsenist Ferris Jordan (17), bassist Rigmundis van Boetzelaer (18), allen uit AmsterdamKennen elkaar van school en via elkaars oudersRepeteren op vrijdagavond bij Rock Supplies Aantal optredens 15 Ferris: “Deze band begon toen we elf, twaalf waren. We gingen spelen met bandcoaching bij het Muziekpakhuis. Ons eerste optreden dat ik mij nog goed herinner was bij de Buurtboerderij in West. Wij waren het voorprogramma, maar de hoofdband kwam niet. Dus mochten we nog een set spelen.” Teun: “Ik denk dat we zo’n vijftig eigen nummers hebben, al zijn er een paar echt uitgewerkt. Muziektheorie vind ik heel leuk om te leren begrijpen en toe te passen in onze nummers. Dan hebben we een paar akkoorden en weet ik wat er muzikaal bij past.” Koos: “Inspiratie halen we uit bands als Nirvana en Palaye Royale. In het eerste jaar van deze band speelden we covers, waaronder Heathens van Twenty One Pilots en Green Day’s Boulevard of Broken Dreams.” Mees: “Vrijwel alle eigen nummers zijn Nederlandstalig. Ik ben sinds 2021 als gitarist bij de band gekomen. Pas recent ben ik de zanger. Nu schrijf ik een Engelstalig nummer. Ik ga kijken welke taal ik fijner vind.” Koos: “Mees is onze derde zanger, de rest van de bezetting is nog dezelfde als toen we de band begonnen. Steeds een nieuwe zanger in de band is best lastig. Al vonden we telkens snel een nieuwe, veel van onze vrienden zijn muzikaal. Toen de vorige zanger wegging, dacht Mees: ik neem de zang wel over.” Rigmundis: “We maakten pas een nieuwe taakverdeling. Ik inventariseer alles. Ik heb een Google Drive aangemaakt met opnames, concepten, nummers die af zijn. Alle akkoorden en teksten staan erin, zodat alles op een plek te vinden is.” Mees: “Ik regel meestal de oefenruimte.” Rigmundis: “Maar sommige verdeelde taken blijken beter te werken in overleg met elkaar, zoals het maken van Instagramposts.” Koos: “Zolang we de band leuk vinden, blijven we spelen. We zien wel waar het schip strandt.”||https://www.parool.nl/ps/bandje-dissect-the-stage-heeft-al-zo-n-vijftig-eigen-nummers-zolang-we-het-leuk-vinden-blijven-we-spelen~b100c398/
2022-09-12||‘Wist je dat Voskuil de kabouters in Nederland in kaart heeft gebracht?’||Met mijn vriend Hartjes is het altijd wat. Ik zat aan een picknicktafel van de Coffeecompany in de Wibautstraat al een tijd op hem te wachten. Met een ijskoffie. En een boek. Pas twintig minuten na de afgesproken tijd zag ik hem aan komen lopen. Hij sleepte met zijn rechtervoet, erger dan ooit. En hij droeg een ooglapje over zijn rechteroog. Hij ging zitten. Hij hijgde. Ik ging naar binnen om een koffie – “een grote zwarte koffie zonder poespas graag” – voor hem te halen. Toen ik terugkwam, zat hij in mijn boek te bladeren. “God, jongen, Voskuil,” zei hij toen ik de koffie voor hem neerzette. “De dagboeken? ” Ik knikte. “Het eerste deel komt volgende week uit.” “Ik heb nog bij hem in de buurt gewoond,” zei hij. “Waar was dat dan?” vroeg ik. “Aan de Herengracht.” “Daar weet ik niets van,” zei ik. Waarop Hartjes glimlachte zoals niemand dat kan. “Staat er iets in over kabouters?” vroeg hij. Ik moest hem teleurstellen. “Jammer,” zei hij. “Sinds wanneer ben jij geïnteresseerd in kabouters?” vroeg ik. “Wist je dat Voskuil de kabouters in Nederland in kaart heeft gebracht?” “Toen hij op het Meertens Instituut werkte?” “Ja,” zei Hartjes. “Ik heb er geloof ik wat over gelezen in Het bureau. Maar dit eerste deel van zijn dagboeken eindigt als hij nog niet op het Meertens Instituut gaat werken.” Hartjes scheen niet te luisteren, hij keek om zich heen. “Maar die kaarten zijn nooit officieel gepubliceerd,” zei hij samenzwerend. Zaten we nu over kabouters te praten? “Luister,” zei ik, “dat is vast niet voor niets, want kabouters bestaan...” Hartjes stak zijn hand in de lucht en keek me vermanend aan. “Die kleine stapel stenen in dat plantsoen in jouw straat, je hebt het me laten zien…” Ik moest even nadenken. “Dat is gewoon een stapel stenen, een sierwerkje om het plantsoen wat op te fleuren. Meer niet, gewoon een stapel stenen, niet eens speciale stenen.” “Je hebt veel woorden nodig,” zei Hartjes. “Misschien ligt er een kat onder,” zei ik. “Of een hamster die van een kind is geweest. Wat wil je nu zeggen?” Hartjes keek me veelbetekenend aan. “Nee,” zei ik, “nee, nee, nee, dat is geen kabouterhunebed.” “Dat zeg jij,” zei hij op kalme toon. “Op een van die kaarten die niet zijn gepubliceerd, blijkt dat de kabouters hier ’s nachts actief waren.” Ik was met stomheid geslagen. Ik had hem een tijd niet gezien, maar dit was nieuw. Straks ging hij nog een complottheorie openbaren. Ik schudde mijn hoofd. “Geloof je nu echt dat…” Toen begon hij heel hard te lachen. Ik was een minuut boos. Langer was niet mogelijk bij Hartjes. “Kom,” zei hij, “we gaan het Jakoba Mulderhuis bekijken, dat nieuwe gebouw van de HvA.” Hartjes wist er opvallend veel over te vertellen. Ooit wilde hij architect worden, maar dat is een ander verhaal. Ik vergat de kabouters, maar ik vergat hem ook te vragen wat er met zijn oog was gebeurd. Maarten Moll schrijft over dagelijkse beslommeringen in de stad. Lees al zijn columns terug in het archief. Reageren? m.moll@parool.nl.||https://www.parool.nl/columns-opinie/wist-je-dat-voskuil-de-kabouters-in-nederland-in-kaart-heeft-gebracht~b14c5073/
2022-09-12||Familie overleden baby Ter Apel schakelt advocaat in vanwege conclusie Openbaar Ministerie||Dat heeft de advocaat van de familie, Richard Korver, maandag bekendgemaakt. “De familie heeft heel veel vragen en krijgt eigenlijk nauwelijks antwoorden,” aldus Korver. De familie is erg aangeslagen door het overlijden van Sem. Sem overleed vorige maand in aanmeldcentrum Ter Apel. Na een eerste onderzoek van de forensische opsporing en het Nederlands Forensisch Instituut (NFI) en getuigenverhoren concludeerde het OM vorige week dat de baby niet door geweld om het leven is gekomen. Korver wil, namens de familie, de onderzoeksresultaten inzien. “Ik wil zelf beoordelen of laten beoordelen door een deskundige of de conclusies juist zijn. Het zou niet de eerste keer zijn dat het OM fout zit.’’ De conclusie van het OM is nog niet definitief. Het onderzoek van NFI gaat nog zo’n zes tot negen maanden duren. Daarna wordt pas een definitief oordeel gegeven. Omdat de maatschappelijke onrust rond de dood van Sem groot was, koos het OM ervoor vorige week met een voorlopig oordeel te komen. Hoe Sem wel om het leven kwam wordt nog door twee andere partijen onderzocht: de Inspectie Gezondheidszorg en Jeugd en de Inspectie Justitie en Veiligheid. Zij bekijken alle aspecten die mogelijk een rol hebben gespeeld bij het overlijden, zoals de beschikbare zorg en de leefomstandigheden in het aanmeldcentrum. Verder wordt gekeken of er een medische oorzaak is en of er eerder zorg is verleend. Het is nog niet bekend wanneer de onderzoeksresultaten kunnen worden verwacht.||https://www.parool.nl/nederland/familie-overleden-baby-ter-apel-schakelt-advocaat-in-vanwege-conclusie-openbaar-ministerie~b692c161/
2022-09-12||FNV verwacht duizenden buschauffeurs bij landelijke manifestatie||De bond noemt de staking ‘bittere noodzaak,’ zowel voor de werkomstandigheden van de chauffeurs als voor de toekomst van het openbaar vervoer in Nederland. Personeel in het streekvervoer, waar in totaal zo’n 13.000 mensen werken, voert al sinds mei met estafettestakingen actie voor onder andere hogere lonen, zodat het werk aantrekkelijker wordt en in het verlengde daarvan de werkdruk omlaag kan. FNV is het niet eens met het huidige loonbod en andere voorwaarden voor de cao. Vakbond CNV ondertekende de nieuwe cao, die tot eind dit jaar loopt, wel. De bond wil met de landelijke actiedag ook een boodschap naar de politiek sturen. “Wij hebben de manifestatie ‘Red het OV’ genoemd, omdat het op deze manier met het openbaar vervoer in Nederland niet de goede kant op gaat. We roepen het kabinet en de Tweede Kamer op in te grijpen. Het ov is een openbare voorziening en niet iets waar je zo veel mogelijk geld op moet verdienen of besparen,” zegt FNV-vakbondsbestuurder Marijn van der Gaag. De manifestatie begint vrijdag om 12.00 uur op de Koekamp in Den Haag. Tweede Kamerleden die in hun fractie de portefeuille openbaar vervoer hebben, zijn door de bond uitgenodigd.||https://www.parool.nl/nieuws/fnv-verwacht-duizenden-buschauffeurs-bij-landelijke-manifestatie~b216148b/
2022-09-12||Vluchten op verzoek van Schiphol geannuleerd vanwege drukte||Transavia annuleert twee vluchten naar respectievelijk Porto en Parijs-Orly. Ook KLM heeft enkele vluchten geschrapt. Bij die vluchten is echter niet duidelijk in hoeverre de oproep van Schiphol daar de aanleiding toe is. Het verzoek van Schiphol had vooral betrekking op vluchten die maandag tussen 16.00 uur en 23.00 uur van Vertrekhal 3 zouden vertrekken. Door een krappe bezetting bij de beveiliging zijn maandag opnieuw lange rijen bij de vertrekhallen ontstaan. Met name voor Vertrekhal 1 en 3 staan ‘s middags nog altijd lange rijen. Er worden flesjes water uitgedeeld aan mensen en er staan mensen met roze hesjes van Schiphol om vragen te beantwoorden. Ook bij de KLM-servicebalie is het druk. Corendon en TUI hebben laten weten geen vluchten te annuleren. Voor Corendon is dat op deze korte termijn onmogelijk. TUI meldt dat de geplande vluchten naar Curaçao en Tenerife nog altijd gepland staan. De vluchten van EasyJet gaan door zoals gepland, laat een woordvoerder van het bedrijf weten. Daaronder vallen ook twee vluchten naar Liverpool. Ajax speelt daar dinsdag in de Champions League tegen Liverpool, waardoor ook supporters van de Amsterdamse club op de vlucht naar de Engelse stad zitten. Reizigers in Vertrekhal 3 klagen erover dat ze geen informatie krijgen over hoe lang ze nog moeten wachten. “We hebben anderhalf uur buiten in de rij gestaan,” vertelt een man die naar Casablanca hoopt te vliegen. Zijn vlucht gaat een uur later en hij vreest dat hij die gaat missen. “Niemand zegt hoelang het nog duurt, niemand weet iets.” Even verderop staat een echtpaar dat al twee uur in de rij heeft doorgebracht en pas net in de vertrekhal staat. Ook zij hebben geen informatie gekregen over de verwachte wachttijd. Ze vliegen aan het begin van de avond naar Edinburgh. “Gelukkig zijn we op tijd gekomen,” zegt de vrouw. Tot vorige week hield Schiphol op zijn website dagelijks updates bij met daarin het aantal verwachte reizigers. Met het aflopen van de zomervakantie zijn de updates gestopt. ‘In de loop van augustus is de dienstverlening op Schiphol stabieler geworden,’ is op de website te lezen.||https://www.parool.nl/amsterdam/vluchten-op-verzoek-van-schiphol-geannuleerd-vanwege-drukte~bf23db1a/
2022-09-12||Bodegraven wil dat Twitter complottweets over pedonetwerk wist ||De rechtbank bepaalde vorig jaar al dat complotdenkers Joost Knevel, Wouter Raatgever en Micha Kat moesten stoppen met het online verspreiden van ongefundeerde verhalen over een pedofielennetwerk in Bodegraven. De mannen riepen ook mensen op om actie te ondernemen, onder meer door bloemen te leggen op de gemeentelijke begraafplaats in Bodegraven bij graven van overleden kinderen. Dat zorgde voor veel onrust in de gemeente. Raatgever en Knevel werden in juni van dit jaar bovendien veroordeeld tot maandenlange celstraffen voor onder meer opruiing, bedreiging en smaad. De twee stonden terecht voor onder meer het uiten van (doods)bedreigingen aan het adres van Jaap van Dissel, de directeur van het Rijksinstituut voor Volksgezondheid en Milieu, premier Mark Rutte en een huisarts in Bodegraven, die volgens de mannen bij het netwerk betrokken zouden zijn. Kat is onlangs door Ierland aan Nederland uitgeleverd en zit nu in Nederland vast. Woensdag verschijnt hij voor de raadkamer van de rechtbank in Den Haag, die beslist over de verlenging van zijn voorarrest met maximaal drie maanden. Hij moet nog voorkomen voor zes gevallen van opruiing en bedreiging. Het drietal is onlangs ook veroordeeld tot het betalen van 200.000 euro schadevergoeding aan de gemeente Reeuwijk-Bodegraven. Volgens de gemeente circuleren op Twitter nog steeds berichten over pedofiele misdrijven in Bodegraven-Reeuwijk waarvoor geen enkel bewijs bestaat. Om welke berichten het precies gaat, wil de gemeente nu niet zeggen. Ook de advocaat van Twitter wil niet voor de zitting van vrijdag reageren. De gemeente eist in het kort geding dat alle tweets van Kat, Raatgever en Knevel met beschuldigingen over dergelijke misdrijven verwijderd worden en verwijderd blijven. Ook tweets waarin locaties van de vermeende misdrijven worden genoemd, zouden moeten worden verwijderd, net als oproepen om die locaties te bezoeken.||https://www.parool.nl/nederland/bodegraven-wil-dat-twitter-complottweets-over-pedonetwerk-wist~b3b48a4b/
2022-09-12||Opinie: ‘Laat grootverbruiker juist meer energiebelasting betalen’||Het plan van het kabinet om de koopkracht te herstellen zal rond Prinsjesdag worden gepresenteerd. Veel van die maatregelen hebben ongewenste neveneffecten. Daarom is het het meest logisch om oplossingen zo dicht mogelijk bij de oorzaak, namelijk de stijgende energiekosten, te zoeken. Dat kan bijvoorbeeld via een progressieve energiebelasting. Momenteel is voor huishoudens het percentage energiebelasting bij elk gebruik hetzelfde. Voor grootverbruik is er een dalend tarief en een woud aan vrijstellingen. Het generiek verlagen van de energiebelasting heeft ongewenste effecten. Het ontneemt de drijfveer tot zuinig gebruik en het voordeel komt zowel bij rijk als arm terecht. Maar die beide nadelen gelden niet voor een progressieve energiebelasting. De overheid heeft al soortgelijk ingegrepen in de energiebelasting, onder andere door een groter belastingvrij gedeelte. Die lijn kan ze verder doortrekken naar een progressieve energiebelasting. Hoe ziet dat eruit? De basishoeveelheid energie die een gezin gemiddeld verbruikt, wordt dan geheel belastingvrij. Die kosten worden gedekt door het gebruik boven de basishoeveelheid te belasten via een tweede schijf. Het is eenvoudig uitvoerbaar: in België gebeurt al iets soortgelijks met leidingwater, waar men een basisprijs betaalt voor een bepaalde basishoeveelheid en een dubbele ‘comfortprijs’ voor het meerdere. Het idee hierachter is dat we de basisbehoefte van mensen ontzien. Als de belasting op het normale gebruik van energie geheel wegvalt, kan dat een serieuze financiële verlichting zijn voor de kleine beurzen. Toch blijft er ook voor die basishoeveelheid een drijfveer om zuinig te zijn, want ook zonder belasting is gas of elektra nu duur genoeg. Over de basishoeveelheid valt te twisten. Soms ligt het aan de slechte isolatie van je huurhuis, maar ondanks dat valt er best een gemiddelde basis vast te stellen. Mensen die meer energie verbruiken dan die basishoeveelheid (bijvoorbeeld door een groter huis, vaak van de hogere inkomens) gaan meer betalen. Dat kan, op termijn, ook gaan gelden voor bedrijven. Het huidige woud aan lagere tarieven en uitzonderingen voor grootverbruikers worden voor het gemak geplaatst in een derde schijf (en verder). De ratio achter de huidige lagere tarieven voor grootverbruik is de internationale concurrentiepositie. Is dat echt altijd nodig? Op sommige punten zal daar best wat voor te zeggen zijn. Maar het is wonderbaarlijk om te ervaren dat zoveel winkels nog steeds hun deuren open hebben staan met de airco aan. Dat is niet nodig en heeft niets met internationale concurrentie te maken, dus daar moeten ze dan ook maar voor gaan betalen (of de deur dicht doen). En hoofdeconoom Sandra Phlippen van ABN Amro meldde onlangs dat de Nederlandse industrie 20 procent minder gas heeft verbruikt zonder productieverlies. Voor zowel detailhandel als industrie geldt dus dat het schijnbaar wel kan, werken met minder energie. Die besparing kwam er door de financiële prikkel. Op termijn moeten we met de stofkam door de tarieven en vrijstellingen voor bedrijven gaan en reduceren tot waar echt nodig (bijvoorbeeld bij bepaalde energie-intensieve sectoren, zoals bakkerijen). Waar het niet nodig is, kunnen bedrijven dan gewoon mee in het progressieve tarief. Dat uitzoeken kost echter tijd. En voor huishoudens is er haast. Er kan daarom nu vast begonnen worden met de invoering van de geheel belastingvrije eerste schijf en invoering van de progressieve tweede schijf. Het echte grootverbruik vanaf schijf drie kan dan voorlopig blijven zoals het nu is. Die uitzonderingsregels voor grootverbruikers kunnen later altijd nog gesaneerd worden waar mogelijk, of zodra de energie-efficiency is verbeterd. Het voordeel is dat deze regeling niet gekoppeld is aan de inkomstenbelasting, ze kan daardoor makkelijker worden ingevoerd. En ook sneller. Het kan mogelijk al voor de komende winter worden aangepast in de tarieven voor gas en elektra. Voorheen was een progressieve energiebelasting altijd een ‘links’ idee. Ten onrechte. Want een progressieve energiebelasting is in opzet niet zozeer nivellerende inkomenspolitiek, hoewel het wel dat effect kan hebben. Een progressieve energiebelasting volgt het ook door rechts gedragen bredere adagium ‘de vervuiler betaalt’. Rechts en links kunnen dit dus beide ondersteunen, wat een breed parlementair (en maatschappelijk) draagvlak geeft.||https://www.parool.nl/columns-opinie/opinie-laat-grootverbruiker-juist-meer-energiebelasting-betalen~b35a9d0a/
2022-09-12||Kabinet wil noodfonds voor mensen die energie niet meer kunnen betalen||Dat bevestigen Haagse bronnen naar aanleiding van berichten van de NOS. Het moet volgens hen voorkomen dat mensen nog dit jaar financieel in grote nood raken. Voor mensen met een kleine beurs was eerder al 1300 euro per huishouden uitgetrokken, maar steeds meer mensen raken in de problemen. Omdat het kabinet geen mogelijkheid zag nog dit jaar de koopkracht van burgers te stutten, is de afgelopen weken dit noodscenario uitgewerkt. Het kabinet is al langer in gesprek met energiereuzen met de vraag of zij willen bijspringen. Ook wordt volgend jaar een aantal toeslagen, zoals de huurtoeslag verhoogd, maar dat is dus pas vanaf 2023. Om toch al wat extra’s te doen wordt de uitbetaling van de toeslagen iets vervroeg en zal al in december plaatsvinden.||https://www.parool.nl/nieuws/kabinet-wil-noodfonds-voor-mensen-die-energie-niet-meer-kunnen-betalen~bbcd8972/
2022-09-12||Omwonenden Centraal Station gek van het treinlawaai en het wordt alleen maar meer: ‘Kan geen raam openzetten’||Het is het een of het ander. Of Claar Koch heeft géén last van herrie, maar dan zit ze in een snikheet huis. Of ze zorgt dat er een beetje frisse lucht haar woning aan de Cruquiuskade binnenkomt, maar dan is een normaal gesprek met bezoek vanwege treinlawaai volslagen onmogelijk. Wie denkt dat Koch overdrijft, moet zelf maar eens gaan luisteren. Takkeherrie is de beste omschrijving als een trein, niet eens overdreven hard, over de spoorbrug over de Nieuwevaart schuin tegenover haar woning voorbij kachelt. Soms is het even stil, maar niet lang daarna dienen zich de volgende treinen alweer aan. Het spoor maakt lawaai, daar is iedereen het over eens, en van minder treinen zal het niet komen. Volgens spoorbeheerder ProRail is de verwachting dat het aantal reizigers op station Amsterdam Centraal stijgt van 200.000 naar 275.000 per dag in 2030. Daardoor zal het in de toekomst op het stuk spoor tussen CS en Muiderpoort alleen maar lawaaiiger worden. Neem ‘de banaan’, de min of meer loze ruimte die zich, onzichtbaar voor de gemiddelde voorbijganger, een kleine twee kilometer verderop bevindt tussen het spoortalud en de achterkant van de woningen aan de De Ruyterkade. Ooit had een ondernemer het woeste plan in de loze metrotunnel hier een chocoladefabriek te openen, nu is het vooral een parkeerplaats en een nooduitgang voor de kantoren. Zoals dat gaat tegenwoordig: loze meters zijn gezien de ruimteschaarste uit den boze. Het talud gaat dus verbreed worden, want op deze plek is dan ruimte voor een extra spoor. Waardoor de treinen straks nóg dichter langs de bebouwing piepen en knarsen. Nynke Nauta, die spreekt namens de bewoners en gebruikers van de monumentale panden langs de De Ruyterkade, spreekt van een regelmatig ‘gillend geluid’, vooral bij heel droog weer. “Aan de achterkant kun je bij ons de ramen echt niet openzetten. En nu wacht ons nog meer lawaai. Het ergste vind ik dat we niet gehoord worden, er is geen enkel overleg. ProRail is een groot en ondoorzichtig bedrijf.” Het plan is onderdeel van het landelijke Programma Hoogfrequent Spoorvervoer: meer ruimte voor treinen. Door een betere benutting van de infrastructuur kan er op de drukste lijnen worden gereden met zes stoptreinen, zes intercity’s en twee goederentreinen per uur per richting. Maar daarvoor moeten er dus wel aanpassingen worden gedaan. In Amsterdam betreft het een megaoperatie waarmee ProRail naar eigen zeggen nog tien jaar zoet gaat zijn, want ondertussen blijven de sporen op deze plek in gebruik. Behalve de verbreding van het talud worden onder meer sporen verlegd en wordt er ter hoogte van de Dijksgracht over een lengte van 165 meter een twaalf meter hoge fly-over aangelegd waardoor kruisende treinen elkaar niet hinderen en dus ongehinderd kunnen doorrijden. Omwonenden en kantoren in de omgeving maken zich zorgen over de effecten van de aanpassingen aan het spoor. Volgens omwonende Siep de Haan zijn treinen de laatste jaren stiller geworden. “Maar alle geluidsruimte die daardoor is vrijgekomen, wordt straks volledig ingevuld, waardoor het aantal slaapverstoorden vijf keer zo groot wordt als nu.” Het is precies om die reden dat vorig jaar uit verschillend onderzoek is gebleken dat de aanpassingen aan het spoor en uiteindelijk het intensievere gebruik daarvan juridisch aanvechtbaar zijn. Uit onderzoek bij het tracébesluit, een grote wijziging aan het spoornetwerk, blijkt dat ‘geen geluidsmaatregelen nodig zijn omdat de wettelijke geluidsnormen niet worden overschreden’. In vervolgonderzoek werd echter ook geconstateerd dat de stad de afgelopen decennia geleidelijk naar het spoor toe is gegroeid en dat de treinintensiteiten gaandeweg zijn toegenomen. Dat herkent advocaat Chantalle van Goethem, die bewoners van de De Ruyterkade juridisch bijstaat bij de Raad van State om maatregelen af te dwingen tegen te grote overlast. “De rails komen dichterbij, de schade en overlast door spoorgeluid en door trillingen aan de panden zal toenemen. ProRail zegt: de geluidswaarden komen precies tot de rand van wat mag. Maar er zijn altijd foutmarges, we hebben geen inzicht in de details van de gepatenteerde meetmethoden en modellen. De waarden zoals die worden voorgeschoteld, zijn daarom wankel en kunnen eenvoudig tot overschrijding en daarmee tot overlast en schade leiden.” Volgens ProRail wordt zoveel mogelijk rekening gehouden met overlast tijdens de werkzaamheden en daarna. “We nemen maatregelen die waar mogelijk geluidsoverlast beperken. We blijven binnen de geldende geluidsplafonds.”||https://www.parool.nl/amsterdam/omwonenden-centraal-station-gek-van-het-treinlawaai-en-het-wordt-alleen-maar-meer-kan-geen-raam-openzetten~bb464203/
2022-09-12||Ajax beleeft een historische hoogconjunctuur. De uitslag van Liverpool-Ajax verandert daar niets aan||Mijlpaal: vorige week kuierde Ajax ontspannen de top 10 van de Uefa-ranking voor clubs binnen, berekend over het lopende seizoen en de vier ervoor. Simpel gezegd: Ajax hoorde de voorbije jaren tot de tien best presterende clubs in Europa. Dat is onwaarschijnlijk knap. De club beleeft een historische hoogconjunctuur, eigenlijk al sinds 2017, teleurstellende avonden ten spijt. De uitslag van Liverpool-Ajax, wat die ook wordt, verandert daar niets aan. We hebben het hier over een prestatiepeil gedurende vijf jaar; niet over een momentopname. Vrolijke boel in allerlei opzichten. In de rust van Ajax-Heerenveen klampte een aangeschoten medesupporter me aan. Hij deed zijn verfomfaaide Ajaxshirt omhoog om me te laten zien dat op zijn buik in enigszins onvaste letters ‘Moulin Rouge’ was geschreven, zo te zien met merkstift. “Ken je de Moulin Rouge?” vroeg hij. Die kende ik wel. Hij vertelde hoe het zo gekomen was. Met zijn maten had hij dat theater bezocht. Een der dames had hem op een houten stoel geplant. Voor zijn neus had ze een merkstift in haar vrouwelijkheid geplaatst als een vlaggenstok in een vlaggenstokhouder en daarmee, al schootdansend, de etablissementsnaam op zijn buik genoteerd. “Best een keurig handschrift, toch?” vroeg de jongen. Nou ja, hándschrift, dacht ik, maar ik besloot me te beperken tot instemmend knikken. Voor mijn geestesoog kreeg het begrip ‘met de punt naar voren spelen’ een nieuwe dimensie. Mohammed Kudus maakte 3-0. We gaven elkaar juichend een high five, waarna zijn lodderige blik ernstiger werd. “Probleem is: het wil er niet af. Ik heb het al geprobeerd in de wc. Het gaat niet weg. Straks moet ik naar mijn vrouw. Wat moet ik nu doen?” Dat wist ik niet, maar iets anders wist ik wel. Als indicator van algehele Ajaxjolijt spartelt de Uefa-ranking in hulpeloze ontoereikendheid, momenteel. Ik zou haast zeggen: het is met geen pen te beschrijven. Menno Pot is popjournalist, voetbalschrijver en Ajacied. Hij presenteert de wekelijkse Ajaxpodcast Branie op maandag en schrijft elke week een column over de club. Lees ze hier terug. Reageren? m.pot@parool.nl.||https://www.parool.nl/columns-opinie/ajax-beleeft-een-historische-hoogconjunctuur-de-uitslag-van-liverpool-ajax-verandert-daar-niets-aan~b7639818/
2022-09-12||Jongeren van het Balboaplein staan op het toneel met stuk over spelende kinderen in oorlogstijd||Zodra je een stap zet in de donkere kelder van buurthuis De Tagerijn in De Baarsjes, staren de maskers op tafel je al aan. Met gefronste wenkbrauwen, rimpels of een grote neus trekken ze de aandacht. Maar ze komen pas echt tot leven als ze worden opgezet voor de repetities. Op de vloer spelen acht jongens uit de buurt tussen de tien en zestien jaar samen met vaste spelers van het collectief. Over vier dagen begint Troupe Courage met de reeks voorstellingen en ze repeteren nog twee scènes. “In Jenin in Palestina spelen kinderen tussen de tanks, kogels en beschietingen. Ondanks dit alles blijven ze spelen,” zegt actrice Katrien van Beurden (45). Ze zag het met eigen ogen, toen ze daar zes jaar werkte om jongeren als acteurs op te leiden. Een van die spelende jongetjes was de inmiddels dertigjarige Alaa Shehada. “Sindsdien reist hij met me mee en is hij een vaste speler van het collectief.” Samen met de Amsterdamse jongens die binnendruppelen na hun schooldag speelt Shehada zijn eigen verhaal, de rode draad in de verder geïmproviseerde passage. De xylofoonmuziek wordt nog even doorgenomen, de lichten schijnen op het toneel en de maskers worden opgezet. Acht jongens rennen op hun plaats, met grote ogen gericht op het publiek, tot ze bij de denkbeeldige Palestijnse muur komen. Vanaf een bankje naast de vloer maken spelers geluiden die schoten suggereren. Na de repetities trekken Van Beurden en jongerenwerker Erol Esen (43) zich terug in de keuken. Terwijl twee oudere mannen uit het buurthuis het avondeten voorbereiden, vertelt Van Beurden dat ze Esen op het Balboaplein heeft ontmoet. Hij is hier ook opgegroeid en heeft haar in contact gebracht met de jongeren. Zijn hectische jeugd bracht hij veelal door op straat. “Ik zie mijn eigen jeugd terug in het spel dat de jongens neerzetten,” zegt hij. Opvallend genoeg zijn er naast de maskers geen andere objecten op de theatervloer. “We hebben niks meer nodig dan licht, maskers en een achtergrond. Nu hebben we een pop-uptheater gebouwd, maar in een sloppenwijk spelen we midden op straat,” zegt Van Beurden. “Doordat het publiek zich de rest moet verbeelden, gaat hun fantasie vloeien. En juist hierdoor wordt de empathie groter.” De toeschouwers, van theaterminnend publiek tot bewoners uit de buurt, treden zo toe tot de wereld van de jongeren op het plein, en volgens Van Beurden en Esen is dit de sleutel tot verbinding: “Laten we met elkaar spelen.” Theatervoorstelling De held van BB, Troupe Courage, 9-18 september, Huiskamer de Tagerijn in De Baarsjes, Balboastraat 18.||https://www.parool.nl/kunst-media/jongeren-van-het-balboaplein-staan-op-het-toneel-met-stuk-over-spelende-kinderen-in-oorlogstijd~bc627300/
2022-09-12||Burgemeester Halsema laat op vijf locaties nieuwe proef met preventief fouilleren doen||In een brief aan de gemeenteraad schrijft Halsema dat een van de locaties het Museumplein is. De andere locaties liggen verder buiten het Centrum: het metrostation van de Noord/Zuidlijn in Noord, de omgeving van de Slotermeerlaan en Osdorperban in Nieuw-West en bij de metrostations Kraaiennest en Holendrecht in Zuidoost. Halsema maakte eerder al bekend dat deze locaties zijn uitgekozen op basis van politieonderzoek. Hier waren de afgelopen jaren met regelmaat wapenincidenten, het zijn woonwijken waar bewoners zich onveilig voelen of het zijn buurten waarvan verwacht wordt dat het wapengeweld er de komende jaren toeneemt. Op het Museumplein zou het met name gaan om straatroven; op de andere locaties gaat het om verschillende incidenten. Halsema belooft dat voorbijgangers alleen worden gecontroleerd als dat ‘noodzakelijk’ is. Dat kan doordat de politie gebruikmaakt van ‘technische hulpmiddelen’ zoals detectiepoortjes, handscanners of een selectiezuil. Wanneer de handscanner niet afgaat, kan een voorbijganger verder lopen zonder dat de kleding wordt ‘afgetast’. Rond preventief fouilleren is al jaren een slepend debat gaande in de Amsterdamse gemeenteraad. Burgemeester Halsema is samen met PvdA, VVD, JA21 en CDA voorstander van de proef. Zij geloven dat de stad er veiliger door wordt en onderschrijven dat met onderzoeksresultaten waaruit blijkt dat buurtbewoners zich door deze controles veiliger voelen. Een meerderheid van de raad, waaronder GroenLinks, D66 en Bij1, is echter al jaren tegenstander van de plannen. Zij zijn bang dat de politie etnisch profileert en vinden het een te kostbaar instrument dat relatief weinig oplevert. Zij voeren onder meer aan dat bij de vorige proef bij slechts 3 procent van de 2368 gefouilleerde personen iets in beslag werd genomen. Volgens politiechef Frank Paauw was de opbrengst zo klein vanwege het ‘circus’ eromheen. Journalisten, burgerwaarnemers (betrokken Amsterdammers die toezicht hielden op de controles), raadsleden en vertegenwoordigers van politievakbonden keken mee. Door nu op specifieke locaties en tijden de proef uit te voeren, hoopt de politie meer wapens in beslag te kunnen nemen. De proef gaat lopen vanaf oktober dit jaar tot januari 2023. In elk gebied worden vijf controles gehouden, wat neerkomt op 25 controles in totaal. Onderzoekers lopen mee en schrijven een onafhankelijk rapport. Het is de tweede proef met preventief fouilleren sinds Halsema’s aantreden als burgemeester. Halsema hoopt dat deze proef genoeg onderzoeksresultaten oplevert om een ‘definitief besluit’ te kunnen nemen over het wel of niet doorzetten van preventief fouilleren. De raad zal hier volgend jaar over in debat gaan.||https://www.parool.nl/amsterdam/burgemeester-halsema-laat-op-vijf-locaties-nieuwe-proef-met-preventief-fouilleren-doen~b082c69c/
2022-09-12||Filmmaker vraagt Amsterdammers om één cent per dag voor basisinkomen||“Ik duw een steekwagentje met daarbovenop een oude beeldbuistelevisie door de stad, een maand lang. Ik ben deze week begonnen door aan te bellen bij mijn buren in de Spaarndammerbuurt. Maar mijn nostalgische, monsterlijke meubel trekt sowieso veel bekijks. Dat levert leuke ontmoetingen op, waarbij ik vraag of mensen me willen steunen met één cent per dag. Ik hoop met drieduizend zogenaamde oogcontracten een basisinkomen te creëren.” “Ik heb eerder een korte film gemaakt met crowdfunding en die ervaring heeft me blijvend geïnspireerd. Er zijn veel loketten waar je subsidie kunt aanvragen, maar dat voelt vaak als bedelen om toestemming. Je leest beleidsstukken, werkt lang aan een document, stuurt het op, wacht drie maanden en dan maar hopen.” “Mijn onderneming is een precair, onzeker ding. Ik probeer te leven van voltijd schrijven en regisseren. Artistiek gaat dat goed, mijn korte films waren succesvol, ik mag nu mijn eerste speelfilm schrijven, maar die subsidies raken alweer op. Natuurlijk, sommige kunstenaars gaan weer bij paps en mams wonen, maar ik ben getrouwd en heb drie kinderen. Dat kan niet meer.” “Ik heb mezelf behoorlijk buiten mijn comfortzone geplaatst. De ontmoetingen zijn heel leuk, maar het vragen om geld gaat niet zonder ongemak. Ik ben nog maar net begonnen, het is echt spannend of het basisinkomen gaat lukken. Maar hoe dan ook: ik vind mezelf best wel dapper. En het is gewoon tof om een hele maand aan dit project te wijden. Het is eigenlijk een kunstwerk op zich.”||https://www.parool.nl/ps/filmmaker-vraagt-amsterdammers-om-een-cent-per-dag-voor-basisinkomen~b8795367/
2022-09-12||Ramiz Zerrouki kan qua hardheid nog iets bijleren||Er zijn nog een paar vinkjes die ontbreken achter de naam van Zerrouki, waarvan het vinkje gemeenheid en het vinkje meedogenloosheid eruit springen. Bij Álvarez spreken we op die terreinen inmiddels van vinken, zo kan bij hem de hardheid de overhand krijgen. Vlak voor zijn applauswissel tegen Heerenveen bleef hij maar door rauzen en tackelen tegen dezelfde Fries, totdat hij na een keer of drie te hebben uitgedeeld, de bal veroverde. Hij had net niet gebeten, de uiterste Zuid-Amerikaanse vorm van willen winnen. Waarin Zerrouki beter is: hij raakt de bal met meer finesse. Die fijnheid stelde hem in staat om tegen AZ vrijwel uit stand de bal met zijn binnenkant hard op de lat te schieten. Álvarez kan schieten maar niet met die Algerijnse nuance. Conclusie: Zerrouki zou op het middenveld in meedogenloosheid en hardheid nog iets kunnen bijleren.||https://www.parool.nl/sport/ramiz-zerrouki-kan-qua-hardheid-nog-iets-bijleren~be7d6fb7/
2022-09-12||Aantal mensen dat vastzit in moderne slavernij sterk toegenomen||Publieke verkopen op de markt en zweepslagen zijn wellicht iets van vroeger, maar even goed is het ‘schokkend’, vindt topman Guy Ryder van de internationale arbeidsorganisatie ILO, dat de omvang van deze moderne slavernij niet krimpt of stabiliseert, maar alleen nog maar groeit. Dat komt deels door de sterk toegenomen migratie, want arbeidsmigranten lopen drie keer meer risico het slachtoffer van dwangarbeid te worden dan gewone werknemers. Intussen komt moderne slavernij in bijna elk land ter wereld voor; meer dan de helft van alle dwangarbeid en een kwart van de gedwongen huwelijken in rijkere landen. “Niets kan het voortduren van deze fundamentele schending van de mensenrechten rechtvaardigen,” aldus Ryder. De onderzoekers noemen iets slavernij als er sprake is van uitbuiting, zo stellen de samenstellers van Global estimates of modern slavery; ILO, de Internationale Organisatie voor Migratie (IOM) en mensenrechten-ngo Walk Free. Iedereen die wordt uitgebuit en in die situatie blijft hangen door bedreiging, geweld, dwang, misleiding of machtsmisbruik valt eronder. Bijna een kwart van de dwangarbeid is toe te schrijven aan de seksindustrie, met vrouwen en kinderen – één op de acht is kind, meer dan de helft daarvan actief in de seksindustrie – als belangrijkste slachtoffers. Andere belangrijke werkterreinen zijn de dienstensector, bouw, landbouw en industrie en het huishoudelijk werk. Het aantal gedwongen huwelijken is wellicht nog veel groter dan de gesignaleerde 22 miljoen, aldus ILO, IOM en Walk Free, omdat veel kindhuwelijken – per definitie gedwongen – buiten de omschrijving vallen. Om een einde te maken aan moderne slavernij roepen de drie organisaties regeringen op tot betere wetgeving en wetshandhaving, meer arbeidsinspecties, een krachtiger aanpak van mensenhandel, een stop op door de staat opgelegde dwangarbeid (nu goed voor 14 procent van het totaal) en een absolute verhoging van de wettelijke huwelijksleeftijd tot 18 jaar.||https://www.parool.nl/wereld/aantal-mensen-dat-vastzit-in-moderne-slavernij-sterk-toegenomen~b88562f7c/
2022-09-12||Hij is een van de drijvende krachten achter de Europese wederopstanding van Ajax	||De dag van Leo van Wijk begint met sport. Fietsen, roeien, yoga – het rekken en strekken van de juiste spieren. Samen met zijn vrouw Hetty brengt hij drie kwartier tot een uur door in hun eigen gym. Ruim twintig jaar woont Van Wijk met zijn vrouw in de Algarve. Wat begon met een korte golfvakantie eindigde tien jaar geleden in een permanent verblijf in zuidelijk Portugal. In zijn werkzame leven maakte Van Wijk veel uren. Maar een workaholic? Nee, zo zou hij zichzelf niet omschrijven. “Ik kon ook zonder. Nu heb ik alles volledig losgelaten. Ik doe helemaal niks. Luieren en kuieren. Beetje golfen. En ik fitness dus bijna elke ochtend. Ik heb het nodig, die fysieke inspanning. Ik ben zeer eerzuchtig en competitief ingesteld, ik wil altijd winnen. Ik ben Ajacied.” “Van mijn vader, die was minstens zo erg.” “Uit een sportief nest. Mijn vader was voor de oorlog een van de betere keepers van Nederland, Dick van Wijk. Hij speelde bij Zeeburgia. Heeft het Nederlands C-elftal nog gehaald. Als klein kind ging ik met hem mee, met mijn broer Tjapko.” “Mijn vader was technisch tekenaar bij Werkspoor. Mijn moeder, die ook altijd heeft gesport, had diverse administratieve functies op school en bij de Bijenkorf. Voor ons kinderen was het: school en daarna voetballen tot etenstijd. En dan moest er ’s avonds weer getraind worden.” “Ik ben geboren op de Arntzeniusweg, dicht bij Zeeburgia. We zijn later verhuisd naar de Weidestraat, tegenover De Meer, waar Johan Cruijff is gaan wonen toen zijn vader overleden was. Zijn moeder Nel woonde onder de zus van mijn moeder. Betondorp was een dorp in de stad. Het was begrensd aan alle kanten: de ringvaart, Duivendrecht, de begraafplaats en Ajax. Je woonde in de stad en toch niet. Er was veel groen, laagbouw, geen auto’s op straat. Het was een van de rooie dorpen in de naoorlogse tijd. Op 1 mei gingen de rode vlaggen uit. Mijn ouders waren socialistisch, maar niet fanatiek.” “Ik was als kind al gedreven: ik wilde bij Ajax voetballen. Mijn vader kende mensen bij de club. Ik mocht een proefwedstrijd spelen. Ik kwam in hetzelfde elftal terecht als Johan. Bij de welpen, zo heette dat toen.” “Eens per veertien dagen stond het vol met auto’s. Wie niet van voetbal hield, had daar de pest over in. Er was geen bijzondere band tussen Betondorp en Ajax. Het merendeel van de supporters kwam niet uit Amsterdam, toen al niet. Maar als je Ajacied was, was je het hele jaar op de club te vinden. In de winter voetbalden we, ’s zomers gingen we honkballen.” “Johan honkbalde ook, maar als voetbaltalent was hij uitzonderlijk, dat zagen wij ook wel. Maar een toekomstige wereldster? Nee, daar hadden we geen idee van, dat zoiets mogelijk was.” [Tekst loopt door onder de foto] “Als honkballer kon ik de top bereiken. Ik krijg geregeld de opmerking: jij hebt het als voetballer niet gehaald bij Ajax. Maar Johan zei altijd: als je bij Ajax in de A1 hebt gespeeld, kan je voetballen. Sommige jongens konden de druk bij Ajax niet aan, dat was toen zo en dat is nog steeds zo. Maar voor mij was Ajax een warm bad. Ik had geen Bobby Haarms nodig om mij achter de vodden te zitten.” “Ik heb twaalf jaar op het hoogste niveau gehonkbald bij Ajax. We deelden het veld met OVVO, op Midddenmeer. In de hoofdklasse moest je op een Amerikaans veld spelen, met een werpheuvel. Dat kon niet bij Ajax. De ene dag speelde OVVO, de andere dag wij. Ik herinner me mijn eerste wedstrijd nog goed. In het Pim Mulierstadion in Haarlem. Ik was zestien jaar. We stonden 8-0 achter tegen Haarlem Nicols. In de zevende inning mocht ik erin. Ik sloeg de bal het stadion uit. Homerun.” [Tekst loopt door onder foto] “Nee, ik studeerde econometrie en ik probeerde een beetje te genieten van het studentenleven. Ik kwam op de universiteit in een ander wereldje terecht. Aan het eind van de hbs dacht ik: wat nu? Dat ik meer dan gemiddeld kon leren was evident. Natuurkunde of scheikunde vond ik te saai. Het laatste jaar had ik facultatief economie gedaan, dat vond ik interessant. Ik kreeg een artikel onder ogen van professor Heertje in Het Parool, die lazen wij thuis. De kop boven de column was: ‘Als je econometrie wil studeren moet je goed kunnen fietsen’. Dat trok mijn aandacht. De uitleg was verrassend. Je had twee faculteiten: wiskunde op Roeterseiland en economie in de Oudemanhuispoort. Als je op tijd wilde zijn, moest je hard trappen.” “Econometrie was een tamelijk onbekend vak op dat moment. De studie was niet mis, maar uiteindelijk ging ook dat me makkelijk af. En het paste goed bij mijn karakter. Mijn vader zag een accountant in mij, maar daarbij kijk je terug, ik kijk liever vooruit. Het verleden interesseert me niet zo, want dat ken ik al. Het leukste is ontdekken wat je nog kan doen en gaat doen. Nostalgie en melancholie zijn mij vreemd.” Lacht: “Fado vind ik wel mooi.” Leo van Wijk is trouw in zijn relaties. Drie langdurige verbintenissen is hij aangegaan in zijn leven: met zijn vrouw, met wie hij inmiddels 55 jaar samen is, Ajax, en KLM. Zijn oudste relatie is die met Ajax. Een functie heeft hij niet meer bij de club. Na zijn aftreden als voorzitter van de raad van commissarissen benoemde de vereniging hem tot erelid. Bij KLM nam hij vijftien jaar geleden afscheid. Dat boek is dicht, zegt hij stellig. “Ik kom er nog wel eens, als iemand afscheid neemt, maar raak er niet opgewonden van. Ik volg het nieuws rondom het bedrijf wel, maar ik heb niet de geringste behoefte om nog eens iemand te bellen. Life goes on.” “Ik heb een geweldige tijd gehad bij KLM, een club die heel goed is in het opleiden van mensen. Ik heb mezelf geweldig kunnen ontwikkelen. Op een dag kreeg ik de vraag gesteld: wil je hoofd worden van de vrachtafdeling? Er werkten 650 mensen, 44 verschillende nationaliteiten, in wisseldienst. Ik wist niets van vracht en van de afhandeling van vliegtuigen en ineens werd ik daar de baas van.” “Ik heb het op mijn eigen manier gedaan. Personeel noemde me gewoon bij mijn voornaam. Jaren later, toen ik president was van de club, liep ik nog wel eens binnen bij de vrachtafdeling. Als ik dan oudgedienden tegen het lijf liep, zeiden ze nog steeds: ‘Hé Leo.’ Geen probleem. Ik was wel hun baas, maar niet door afstand te creëren. Ik was gewoon een Amsterdamse jongen die ze lik op stuk gaf als dat nodig was.” “Je moet in verschillende werelden kunnen leven, en daartussen snel kunnen schakelen. Ik verkeerde in steeds wisselende kringen. Met de huidige president van China, Xi Jinping, heb ik overleg gevoerd en uiteindelijk een deal gesloten over samenwerking met China Eastern. Ook in dat gezelschap was ik op mijn gemak. Niet geforceerd.” “Zo heb ik prinses Amalia nog het vliegtuig ingedragen. De koninklijke familie vloog met ons naar Argentinië. Het was gebruikelijk om hen uitgeleide te doen. Kwam Máxima aan met een tas in de ene hand en een maxicosi in de andere. Ik zei: ‘Geeft u die maar aan mij, ik heb zeven kleinzoons, ik weet hoe het werkt.’ Thuis was ik ook geen president-directeur. Gelukkig. Voordat ik ’s ochtends de deur uitliep, riep mijn vrouw vaak: zet de vuilniszak buiten en neem gelijk de hond even mee.” “Ik ben van nature verlegen. Praten over mezelf doe ik met lichte tegenzin. Dat was best onhandig in mijn werk. Ik vond het in het begin lastig om interviews te geven of om groepen mensen toe te spreken. Ik heb een modus gevonden om mij daar comfortabel bij te voelen. Maar als er iets is wat ik niet mis, is het praten over mezelf.” “Het is een van de redenen om in Portugal te wonen: hier ben ik niemand. Net als toen ik werd geboren. Ik heb het met Johan ook meer dan eens meegemaakt: die kon zich nergens vertonen en zichzelf zijn. Als we samen praatten, waren we jongens uit Betondorp. In het openbaar had hij toch wel een pantser om zich heen. Ik keek ernaar met herkenning, en het voelde ongemakkelijk. Johan moest thuis ook het vuilnis buiten zetten. En dat wilde hij ook.” “We waren geen grote vrienden. We hadden respect voor elkaar en we deelden iets gemeenschappelijks: twee jochies uit hetzelfde Amsterdamse buurtje waarvan de een wereldster is geworden als voetballer en de ander het heeft geschopt tot president-directeur van KLM. Wat we hebben bereikt is mooi, maar als mens zijn we er niet door veranderd.” “Nee.” “Ik heb geen uitnodiging gekregen, en ik had geen behoefte me daar te vertonen. Op het laatst hadden we een verschil van inzicht, op z’n zachtst gezegd. We waren niet meer on speaking terms. Johan heeft bij Ajax getracht de raad van commissarissen, waarvan ik deel uitmaakte, onderuit te halen. Kort daarvoor had ik juist met hem gesproken over hoe we de problemen zouden aanpakken. Het technisch hart, een geesteskind van Johan, functioneerde niet. Hans Weijers, de voorzitter van de rvc, vond het lastig om in te grijpen. Ik zei tegen Johan: over een paar maanden neem ik het stokje over van Hans Wijers, zoals afgesproken. Geef het even de tijd, dan los ik het op.” “Achter mijn rug om is Johan vervolgens naar verenigingsvoorzitter Hennie Henrichs gegaan met de vraag of hij de rvc niet kon afzetten. Ik heb Johan daarop gebeld, en nog eens, maar hij nam niet op. Dat was bij Johan niet ongebruikelijk. Later vernam ik via de media dat hij ziek was. Ik wilde toen geen ruzie maken. Maar ik vond het geen fraaie streek van hem.” “Nee, wel zonde. Ik begreep niet wat hem motiveerde. En ik had liever gehad dat hij me zijn grieven rechtstreeks had verteld. Maar het paste ook wel bij de manier zoals ik Johan heb leren kennen: onnavolgbaar, en altijd zijn eigen pad volgend.” “Ik loop al vijfenzestig jaar mee bij Ajax, waarvan vijftig jaar bestuurlijk, ik weet hoe dergelijke situaties kunnen ontstaan, met kampen en stromingen. Ik zag het als commissaris als mijn taak om de NV en de vereniging te verbinden. Er is een enorme puinzooi ontstaan nadat de rvc onder leiding van Uri Coronel was opgestapt. Johan kwam daarna in de nieuwe rvc en hij is gepiepeld door de andere commissarissen. Achter zijn rug om is getracht Louis van Gaal als algemeen directeur aan te stellen. Dat mondde uit in een rechtszaak. Ik zei tegen Hennie Henrichs: ik zit in Portugal, maar er komt een moment dat het stof is neergedwarreld en er een nieuwe rvc moet komen. Dan kun je me bellen, dan ben ik er voor de club.” “Hans Wijers en ik hebben Edwin van der Sar medio 2012 benaderd tijdens een lunch in Noordwijk. Johan wilde graag oud-voetballers in de leiding hebben, en we streefden naar een Bayern Münchenmodel – met veel voetbalknowhow in de organisatie. Edwin volgde een opleiding aan de Johan Cruijff University en wilde niet de kant van de techniek op in het voetbal. Hij had wel bestuurlijke ondersteuning nodig, dat benadrukte hij, en daar konden wij voor zorgen.” “Hij begon in de commercie. We moesten vanuit het technisch hart alleen nog een vooruitgeschoven pion in de directie hebben. Dennis Bergkamp en Wim Jonk ambieerden dat niet. Marc Overmars was de meest voor de hand liggende kandidaat. Johan ging akkoord, Edwin, Dennis en Wim vonden het prima. Maar het technisch hart liep van geen kanten.” “Als in de driehoek technisch hart-directie-Cruijff zó veel ruis op de lijn zit en de club onbestuurbaar wordt, moet de raad van commissarissen ingrijpen. Het ging niet om individuele kwaliteit van de betrokkenen, maar alles valt of staat met de bereidheid om samen te werken. Jonk schoof niet meer aan bij vergaderingen van het technisch hart en wilde rechtstreeks met de rvc communiceren. Een werknemer die geen verantwoording aflegt aan de directie, dat is niet alleen juridisch onjuist maar ook onuitvoerbaar. Er was een patstelling tussen Jonk en de overige leden van het technisch hart. Johan zei: kies voor Jonk. Wij vonden van niet.” “We hebben een vergadering uitgeschreven waarbij onder anderen Hennie Henrichs, voormalig voorzitter en Ajax-erelid Michael van Praag, oud-penningmeester Arie van Os, commercieel directeur Menno Geelen en Edwin van der Sar aanwezig waren. En daarin is de ambitie uitgesproken om met Ajax aan te haken bij de Europese top. Dan moet je prestaties leveren en die moeten consistent zijn. Vrij vertaald: je moet ernaar streven om jaarlijks te overwinteren in de Champions League.” “Na vier landstitels onder Frank de Boer was de financiële armslag er om budgetten en salarissen te verhogen en te investeren in topkwaliteit. In die fase zei ik tegen Marc Overmars: dit zijn de financiële kaders, jij moet het invullen. Het beleid werpt zijn vruchten af.” “Goed, ik ben er niet zo vaak. Ik ben eind vorig jaar erelid gemaakt, daar ben ik heel trots op. Ik heb de afgelopen maanden nog wel contact gehad met Frank Eijken van de bestuursraad, en met de commissarissen Leen Meijaard en Ernst Ligthart. Met mijn kennis kan ik mensen soms wat influisteren. Ook na de affaire-Overmars, een vanuit meerdere opzichten pijnlijke zaak. Pijnlijk vooral voor de vrouwen die erbij betrokken waren. Het individu is altijd kwetsbaarder dan de organisatie. Ajax overleeft zo’n storm, al kost het tijd. Een leidinggevende moet zorgen dat hij het oplost. Zonder emotie gaat dat niet. Het mag niet klinisch, maar ook niet te emotioneel, anders kom je niet vooruit.” “Ook bij KLM heb ik mensen moeten ontslaan vanwege vormen van grensoverschrijdend gedrag. Waar gebeurt dat niet? Maar bij KLM is dat veel makkelijker binnen de entiteit te houden. In het voetbal ligt alles onder een vergrootglas. Iedereen die het verschil niet ziet tussen een bedrijf en een voetbalclub gaat voor gaas. Het is zonneklaar: na een paar goede jaren gaat het bij Ajax altijd weer een paar jaar minder, of bestuurlijk óf sportief en in het slechtste geval allebei. Als je daar niet tegen kunt, moet je geen leidinggevende functie bij deze prachtclub aanvaarden.”||https://www.parool.nl/ps/hij-is-een-van-de-drijvende-krachten-achter-de-europese-wederopstanding-van-ajax~beeecbca/
2022-09-12||Maurits Hendriks met nieuwe functie in directie Ajax||“De komst van Maurits Hendriks vormt een welkome versterking van ons directieteam,” zegt algemeen directeur Edwin van der Sar, die zelf zijn contract gaat verlengen tot de zomer van 2025. “Zijn kennis en ervaring zijn van waarde bij het verder ontwikkelen van de topsportcultuur van Ajax. Dat betreft onder meer het met de betrokken collega’s verder versterken van onze jeugdopleiding, de volgende stappen van ons vrouwenvoetbal en verschillende langetermijnprojecten, zoals het project De Nieuwe Toekomst.” Hendriks stopte begin dit jaar na de Olympische Winterspelen van Peking als technisch directeur van NOC*NSF. De oud-hockeycoach vervulde de functie ruim dertien jaar en stond onder meer aan de basis van het ontstaan van TeamNL, de naam waarmee sporters Nederland internationaal vertegenwoordigen. Ajax voegt een extra functie toe aan de directie om met name aan de lange termijn te werken. “De sportieve en maatschappelijke uitdagingen waar Ajax voor staat, zijn groot,” zegt voorzitter Leen Meijaard van de raad van commissarissen. “Met Maurits Hendriks halen we veel organisatorische ervaring uit de topsport in huis. Ook brengt hij veel bestuurlijke ervaring mee. Wij zijn ervan overtuigd dat Maurits samen met de andere directieleden daarnaast een wezenlijke bijdrage gaat leveren aan het cultuurprogramma voor een veilig werk- en sportklimaat binnen de hele club.”||https://www.parool.nl/sport/maurits-hendriks-met-nieuwe-functie-in-directie-ajax~ba562a98/
2022-09-12||Herdenking Bijlmervliegramp live uitgezonden bij NOS||De herdenking start in het Cultureel Educatief Centrum in Amsterdam-Zuidoost, meldt de omroep. Daar worden toespraken gehouden van onder anderen burgemeester Femke Halsema. Ook verzamelen overlevenden en nabestaanden zich in het gebouw. Vervolgens trekt de groep in een stille tocht naar het Groeiend Monument, een boom die na de ramp bleef staan. Daar worden de namen van de slachtoffers voorgelezen en wordt een minuut stilte gehouden. Tot slot is er een kranslegging. Ook worden reportages getoond en spreekt Visser met mensen over de ramp. Op 4 oktober 1992 stortte een Boeing 747, met voornamelijk goederen aan boord, neer op twee flatgebouwen in de Bijlmermeer. Uit onderzoek bleek dat de veiligheidspin van een van de motoren was losgeschoten. Zeker 43 mensen kwamen om het leven, onder wie de drie bemanningsleden van de Boeing. In de maanden na de ramp werden bewoners en reddingswerkers ziek, waarna uitvoerig onderzoek werd gedaan naar de oorzaak daarvan en de gevolgen van de ramp zelf. Dit leidde uiteindelijk in 1998 tot een parlementaire enquête over welke informatie er allemaal was achtergehouden.||https://www.parool.nl/amsterdam/herdenking-bijlmervliegramp-live-uitgezonden-bij-nos~bb521da6/
2022-09-12||Politie krijgt twee aangiftes van aanranding bij F1 in Zandvoort||De aangiftes worden onderzocht, aldus de woordvoerder. Vooralsnog zijn er geen aanhoudingen verricht. Tientallen vrouwen deden vorige week melding van vrouwonvriendelijk gedrag tijdens de racedagen op het circuit van Zandvoort. De berichten kwamen binnen bij de fanclub Formule 1 Vrouwen, die de vrouwen opriep zich te melden bij de politie en organisatie. Volgens oprichter Svenja Tillemans ging het onder meer om knijpen in billen en gooien met bier. Ook op het circuit, dat een speciaal noodnummer communiceerde om wangedrag te melden, kwamen enkele meldingen binnen. De organisatie noemde ieder incident er één te veel.||https://www.parool.nl/nederland/politie-krijgt-twee-aangiftes-van-aanranding-bij-f1-in-zandvoort~ba683926/
2022-09-12||Cokebende hackte havenbedrijf Antwerpen, eisen tot 12 jaar cel||Om containers waarin coke zat verstopt ongecontroleerd op Europese bodem te krijgen, zou het computersysteem van het bedrijf Antwerp Euroterminal (AET) in de haven van Antwerpen zijn gehackt. Dit zou zijn gebeurd met hulp van een corrupt contact binnen het bedrijf. Politie en justitie kwamen de verdachten vorig jaar op het spoor door onderschepte cryptocommunicatie tussen de verdachten onderling. Uiteindelijk noteerde het OM een waslijst aan beschuldigingen op de aanklacht, variërend van het importeren van ladingen cocaïne tot een poging tot wapenbezit en uitlokking tot moord. Een poging tot het invoeren van 5000 kilo coke mislukte doordat de megapartij al in Costa Rica werd onderschept, in februari 2020. De zwaarste eis was voor de 56-jarige Bob Z. uit Ridderkerk. Volgens justitie heeft hij zich niet alleen schuldig gemaakt aan drugshandel, maar ook aan een ernstige bedreiging. Z. en een van de medeverdachten hadden ruzie over een partij van 100 kilo cocaïne, waarop zij recht meenden te hebben, aldus het OM. Er werd gedreigd de tegenpartij te straffen door diens dochters te ontvoeren of te vermoorden als er niet 1,2 miljoen euro werd betaald. De politie kon ingrijpen doordat zij meelas met geheime berichten hierover. Door dit meelezen kwam ook de computerhack bij AET aan het licht. De hack vond plaats in september 2020, via een USB-stick met malware die door verdachte Davy de V. (41) aan een omgekochte medewerker zou zijn gegeven. Op die manier kon toegang worden verkregen tot het computersysteem van het bedrijf. Tegen De V. eiste het OM tien jaar cel. Hij is eerder veroordeeld voor het hacken van het havenbedrijf ECT. Deze zaak werd terugverwezen door de Hoge Raad en moet nog worden behandeld door het gerechtshof. De verdachten hadden het volgens het OM ook gemunt op haventerminals in Rotterdam. “Doordacht en geraffineerd,” zo omschreef de officier van justitie de wijze van opereren door de verdachten. “Het gemak en de geroutineerdheid waarmee werd gehandeld – het was echt business as usual.” De verdachten leden volgens het OM een onopvallend bestaan. “Maar achter die façade gaat een hele wereld schuil van keiharde criminaliteit.” De rechtbank doet uitspraak op 21 november.||https://www.parool.nl/amsterdam/cokebende-hackte-havenbedrijf-antwerpen-eisen-tot-12-jaar-cel~b2134332/
2022-09-12||‘Bij Liverpool zit iets scheef, dat biedt kansen voor Ajax’||“Liverpool is van wereldkaliber zou normaliter kandidaat zijn voor de eindzege,” zegt Sam Planting, “maar hun ontluisterende nederlaag tegen Napoli maakte duidelijk dat er daar iets scheef zit. Spelers liepen niet mee terug. Ik vond het elftal moe overkomen en enkele oudere spelers oogden plotseling echt oud. Ajax treft Liverpool wat dat betreft op een goed moment.” Natuurlijk wordt ook nagepraat over Ajax - Heerenveen, door Ajax freewheelend met 5-0 gewonnen. Heeft Mohammed Kudus voor de komende tijd een basisplaats als spits? Hoe is de eerste indruk van de nieuwkomers Ocampos en Grillitsch? En over nieuwkomers gesproken: als Jong Ajaxwatcher kan Bademba Barrie meer vertellen over de aanvallers Conceiçao en Lucca. Hoe ontwikkelen zij zich bij ‘Jong’? Daar zijn de kriebels weer: Liverpool - Ajax. Hoe gaat Ajax zich houden? Eén ding is zeker: de ochtend na de wedstrijd is er rond lunchtijd weer een extra Champions League-editie van Branie. Mét Dick Sintenie, die zal inbellen vanuit Liverpool.||https://www.parool.nl/sport/bij-liverpool-zit-iets-scheef-dat-biedt-kansen-voor-ajax~be837c7d/
2022-09-12||Narcosis geselecteerd als Nederlandse Oscarinzending||In Narcosis, de debuutfilm van regisseur Martijn de Jong en geschreven samen met Laura van Dijk, raakt een gezin ontwricht wanneer de vader van het gezin (Fedja van Huêt) niet meer bovenkomt na een professionele duik. Merel (Thekla Reuten), de moeder in het gezin, heeft het zwaar met het verlies en gaat alles dat met zijn dood te maken heeft uit de weg. Dat raakt ook haar jonge kinderen. Merel moet het verlies dan ook onder ogen komen. Vorig jaar werd de film Do Not Hesitate van regisseur Shariff Korver ingezonden. De laatste keer dat Nederland een Oscar won voor beste lange speelfilm was in 1998. Toen won Karakter. Ook in die film vertolkte Van Huêt een van de hoofdrollen. De laatste keer dat een speelfilm een nominatie kreeg, was in 2004: De Tweeling. Daarin was Reuten te zien.||https://www.parool.nl/kunst-media/narcosis-geselecteerd-als-nederlandse-oscarinzending~be63c10b/
2022-09-12||Bij LX Matten hangen de deurmatten in gouden lijsten||Bij het inrichten van je huis denk je waarschijnlijk niet als eerste aan een designdeurmat, maar ondernemer Sophia Tienstra (35) doet dat wel. In de winkel LX Matten, met de sfeer van een eigentijdse woning, is het interieur tot in de puntjes verzorgd. Een visgraatvloer met zwarte bies, mintgroene muren en niet te vergeten: “Een deurmat, ontworpen voor de perfecte eerste indruk.” Sinds een paar dagen heeft LX Matten de deuren geopend in De Pijp. Terwijl Tienstra en marketingmanager Lisa van Heugten (23) aan een tafel in de winkel werken, staan de champagneglazen van de feestelijke opening nog op het aanrecht. Na twee jaar renoveren maakt het pand tussen twee interieurwinkels het woonwinkelrijtje compleet. “Mijn droom is om de Gerard Doustraat om te toveren tot dé interieurstraat van Amsterdam.” Tienstra’s doelgroep houdt erg van Instagram, net als zijzelf. “Daarop toon je je huis aan de wereld. Een mooie deurmat past dan bij dat plaatje.” In oktober 2021 kwam LX Matten van de grond en al snel groeide het uit tot een groot onlinemerk. De flagshipstore is er voor de klant die de producten met eigen ogen wil zien. Om zoveel mogelijk designs en kleuren te kunnen aanbieden, wordt elke mat uniek gemaakt: van dierenprints tot grafische motieven. Elke mat (vanaf €125) heeft standaardmaten en op maat gemaakte varianten. Of het de eerste winkel in Nederland is die uitsluitend deurmatten verkoopt, weet Tienstra niet zeker. Het is vast de eerste die deurmatten presenteert in gouden lijsten, alsof het een kunstgalerie is. Bekijk ons overzicht met alle nieuwe winkels, restaurants en cafés. Tips? open@parool.nl.||https://www.parool.nl/ps/bij-lx-matten-hangen-de-deurmatten-in-gouden-lijsten~ba6c9183/
2022-09-12||Rouze: Luisteren naar sexy fantasieën over een eerste keer ||“Die fase zijn we allang voorbij, haha. Het gaat nu over de eerste keer toegeven aan of fantaseren over een seksuele wens of een verlangen dat je koestert. Onze schrijvers zijn aan de slag gegaan met hun nu niet meer zo heimelijke fantasieën.” “We hebben een verhaal over de eerste keer anale seks, over de eerste keer met een voorbinddildo, gebeft worden terwijl je ongesteld bent, plasseks, gedomineerd willen worden. Dat is zo’n beetje de basis. Maar we voegen elke keer wat nieuws toe.” “Op basis van een uitgebreide enquête – en gesprekken met mensen in onze omgeving – konden we concluderen dat bijna iedereen wel een fantasie heeft, dat een grote groep daar best aan wil toegeven, maar dat veel mensen het ook best spannend vinden. We hopen daarom het gevoel weg te nemen dat zo’n fantasie iets geks is, iets om je voor te schamen. Misschien dat het luisteraars helpt om hun fantasieën bespreekbaar te maken. Maar het werkt ook al bevrijdend en opwindend om er gewoon naar te luisteren, en er verder niets mee te doen.” “Ik ken iemand die fantaseerde over tepelklemmen, maar dat niet durfde te delen met haar partner. Terwijl dat best een haalbare fantasie is. Het is, denk ik, leuk en gezond om er iets mee te doen. Wanneer je het voor je houdt, zet je toch de rem op je seksleven. En dat is zonde.”||https://www.parool.nl/ps/rouze-luisteren-naar-sexy-fantasieen-over-een-eerste-keer~bc51337a/
2022-09-12||Zo gaan Rolexrovers te werk: ‘Het is echt heel traumatiserend’	||Een avond waar, ondanks eerdere gezelligheid, uiteindelijk tóch de nieges in zit. Het overkomt een gepensioneerde Amsterdamse ondernemer, op een van de warmste avonden van het jaar, in de binnenstad. De zeventiger heeft met een oude kameraad, eveneens een gepensioneerde zeventiger, afgesproken. Na een diner en nog een afzakkertje blijkt dat de elektrische fiets van zijn vriend is gestolen. Maar daarmee is het leed nog niet geleden. Terwijl de een zijn fiets aan het zoeken is, wacht de ander op de tram naar huis. Op de verlaten halte wordt de oud-ondernemer rond elven aangesproken door een man. “Die was helemaal in het zwart gekleed en had een capuchon op. Hij kwam bij me staan en riep ‘monkey, monkey! Disco, disco!’ wijzend naar de overkant waar die letters zichtbaar waren. Ik had geen zin in deze vorm van contact en dat liet ik hem ook weten. Daarop stak hij zijn hand op om een ‘high five’ te geven. In de hoop van hem af te zijn, deed ik maar mee.” De man in capuchon grijpt daarop de hand van de pensionado en houdt die heel strak in de lucht. “Ik riep ‘stop, stop’, maar hij deed zijn benen tussen die van mij en maakte een soort schoppende beweging.” En dan ineens is het voorbij. De man in het zwart loopt schielijk weg. De Amsterdamse ex-ondernemer stapt enige momenten later een tikje beduusd in de tram. Het einde van het avondje uit kent een wrang slot. “Op weg naar huis keek ik hoe laat het was, en toen zag ik dat mijn horloge weg was.” Dat horloge (voor de kenners: een Rolex Datejust 16200) kocht hij in de jaren tachtig. “Ik vond het destijds gewoon een mooi horloge. Ik heb het altijd met veel plezier gedragen. Ik hoorde dat het nu tussen de 5000 en 7000 euro waard is. Dat wist ik niet. Het was warm die avond, dus ik droeg een hemd met korte mouwen. Iedereen kon het horloge zien. Ik was er eerder in het café ook al op aangesproken.” Voor horlogeliefhebbers zijn verhalen zoals dit inmiddels bijna wekelijkse kost. De afgelopen jaren is er een stroom aan berichten waarin de diefstal van dure horloges centraal staat. “Ik loop inmiddels al een tijdje niet meer zichtbaar met een Rolex om. Het is helaas te gevaarlijk,” vertelt Robert-Jan Broer van horlogesite Fratello Watches. Broer herkent de trend: criminelen hebben het in toenemende mate voorzien op dure horloges. Op zijn site, die maandelijks twee miljoen bezoekers heeft, raadt hij mensen aan dure horloges niet openlijk te dragen. “Vroeger hoorde je weleens dat bij een inbraak de frituurpan was meegenomen, maar het Audemars Piguethorloge gewoon op het nachtkastje was blijven liggen. Nu komen ze juist inbreken voor het dure horloge.” Belangrijke oorzaak is dat horloges de afgelopen jaren enorm in waarde zijn gestegen. “Ze zijn soms tweedehands vele duizenden euro’s meer waard dan nieuw en je kunt ze, als ze gestolen zijn, betrekkelijk anoniem verkopen.” Zorgelijk is dat er geregeld grof geweld wordt gebruikt. In 2020 werden leden van een gewelddadige Rolexbende die het voorzien had op dure horloges veroordeeld tot celstraffen van 5 jaar. In juli kreeg een gast van een horecazaak in de Beethovenstraat een pistool op zijn hoofd bij een poging zijn Rolex te stelen. En afgelopen vrijdag werd een accountant uit Purmerend van zijn Rolex Daytona beroofd door twee gewapende mannen. Getuigen filmden de roof. Het filmpje werd razendsnel rondgestuurd. Het slachtoffer vertelde later aan deze krant dat het al de tweede keer was dat hij het slachtoffer was van Rolexrovers. Extreem geweld werd er bij de Amsterdamse pensionado gelukkig niet toegepast. “Maar het is echt heel traumatiserend,” vertelt hij. “Ik heb er een paar nachten niet van geslapen en als ik nu iemand zie die ik er verdacht uit vind zien, loop ik een blokje om.” Zijn gestolen Rolex gaat hij niet vervangen. “Ik ga richting de 80 jaar, wat moet ik nog met zo’n duur klokje? Mij te gevaarlijk.” In de nieuwste aflevering van de Paroolpodcast: Amsterdam wereldstad, praat presentator Lorianne van Gelder met Robert-Jan Broer van Fratello Watches en misdaadverslaggever Wouter Laumans over horlogerovers.||https://www.parool.nl/amsterdam/zo-gaan-rolexrovers-te-werk-het-is-echt-heel-traumatiserend~b7558f70/
2022-09-12||Mikage Sakurai kan geen genoeg krijgen van keukens in deze bijzondere Japanse roman||Mikage Sakurai blijft na de dood van haar oma alleen achter in een appartement dat ze niet kan betalen. Yuichi Tanabe, de jongen van de bloemenkraam die haar oma twee keer per week bezocht, nodigt haar uit om bij hem en zijn moeder Eriko (voorheen zijn vader) te komen wonen. Mikage voelt zich bijzonder aangetrokken door de keuken in hun huis. Van keukens kan ze überhaupt geen genoeg krijgen. Ze vertelt: ‘(..) als mijn tijd gekomen is, wil ik mijn laatste adem in een keuken uitblazen.’ Ze besluit een half jaar bij de familie Tanabe te blijven. Daar ontwikkelt ze haar liefde voor koken. Als ze een opleiding volgt bij een bekende cheffin en inmiddels een eigen appartement heeft, wordt ze gebeld door Yuichi. Eriko is dood. Mikage is er kapot van. Het verhaal en de schrijfstijl doen zo gewoontjes aan, dat het moeilijk te achterhalen is, waarom het verhaal tóch onder je huid gaat zitten. Mikage en Yuichi vinden elkaar in rouw en eenzaamheid (twee wezen die achterblijven op de bank). De verteller is ontzettend sensitief: ‘Mensen bezwijken niet door omstandigheden van buitenaf, ze worden van binnenuit verslagen, dacht ik (..)’ Bij Das Mag verscheen een mooie vertaling van Maarten Liebregts met een uitleg over bepaalde vertaalkeuzes. Yoshimoto schreef een vooruitstrevende roman voor haar tijd (1988) en de Japanse cultuur waarin ze zich begaf, hoewel uit de roman blijkt dat ze niet helemaal vat had op de motieven van het door haar zo bewonderde transgender personage. Binnen deze roman is Eriko de vreemde eend in de bijt. Ze is prachtig, maar soms ook een beetje lomp (een van de eerste dingen die ze tegen Mikage zegt, is dat ze sprekend op hun overleden hond lijkt). Ze runt een nachtclub en wordt vermoord door een stalker. Omdat ze in de ogen van Mikage zo bijzonder en ontoereikend is, blijft ze dat ook voor de lezer. Japanliefhebber (en cabaretier en schrijver) Paulien Cornelisse houdt ontzettend van Kitchen: ‘Dit boek is een van de redenen dat ik per se naar Japan wilde.’||https://www.parool.nl/kunst-media/mikage-sakurai-kan-geen-genoeg-krijgen-van-keukens-in-deze-bijzondere-japanse-roman~b191e823/
2022-09-12||Claim beleggers om verliezen na problemen met slaapapneu-apparaten Philips ||De belangenorganisatie raamt de schade die beleggers hebben geleden door de koersverliezen van het aandeel Philips op 16 miljard euro. Zo blijkt uit berichtgeving van het FD. In bepaalde apneu-apparaten van Philips kon isolatieschuim afbrokkelen, wat mogelijk ernstige gezondheidsschade voor patiënten oplevert. Het bedrijf moet daardoor zo’n 5,5 miljoen apparaten terugroepen. De problemen werden vorig jaar bekend, maar uit documenten van de Amerikaanse toezichthouder FDA blijkt dat er al in 2015 aanwijzingen waren dat er iets mis was. Franse openbaar aanklagers begonnen eerder al een vooronderzoek naar Philips vanwege de kwestie. Ook justitie in de VS heeft Philips op de korrel. De VEB stelt dat vanaf het moment dat Philips voor het eerst melding maakte van grootschalige problemen met beademingsapparaten in april 2021, de beurswaarde van het concern met ruim 27 miljard euro is afgenomen. Daarvan zou zo’n 16 miljard euro aan schade direct te herleiden zijn tot de gebrekkige informatievoorziening rond de apneu-affaire, aldus de VEB. “De falende informatievoorziening van Philips heeft geresulteerd in misleidende jaarrekeningen, bestuursverslagen en persberichten in de afgelopen jaren,” aldus de vereniging. “Daarnaast heeft VEB namens beleggers ook ernstige bezwaren aan Philips overgebracht vanwege het ontbreken van een gedegen interne controle en administratieve organisatie.” De VEB wil eerst in gesprek met Philips. Mogelijk volgt een stap naar de Ondernemingskamer met het verzoek onderzoek te doen naar de gang van zaken bij Philips sinds 2015. Ook zou het kunnen dat de verenging een collectieve claimzaak tegen Philips begint. Philips bevestigde een brief van de VEB te hebben ontvangen, maar gaat niet in op details. Het bedrijf zegt in een beknopte reactie altijd integer te hebben gehandeld en ziet een eventueel gesprek met de beleggersvereniging met vertrouwen tegemoet. “We zullen de inhoud van de brief zorgvuldig bestuderen voordat we met een verdere reactie komen,” aldus een woordvoerder van Philips. Het zorgtechnologieconcern kondigde eerder al aan dat topman Frans van Houten na bijna twaalf jaar het stokje per 15 oktober overdraagt aan Roy Jakobs, die ook bij Philips werkt. Jakobs is nu nog de eindverantwoordelijke voor de grote terugroepactie van de slaapapneu-apparaten van het bedrijf.||https://www.parool.nl/nederland/claim-beleggers-om-verliezen-na-problemen-met-slaapapneu-apparaten-philips~b32a02c5/
2022-09-12||Hopelijk keken de interviewers van Op1 mee met Jeroen Pauw||Lips is in Nederland gebleven deze zomer. De rijen op Schiphol benamen hem het laatste restje zin in een zonnige buitenlandse retraite. En bovendien, sprak hij vroom tot mevrouw Lips, zo leverde Huize Lips zijn eigen kleine bijdrage aan het terugdringen van het aantal vliegbewegingen. Beter voor het milieu én voor de omwonenden die hun eigen barbecue niet kunnen horen pruttelen door het geronk van het stijgen en dalen van al die vakantievluchten. Precies al die problemen vatte Jeroen Pauw bij de kop in de eerste aflevering van Nederland is vol. De kernvraag van dit nieuwe format: heeft Nederland de grenzen van zijn groei bereikt? De actualiteit van de problematiek rond Schiphol gaf Pauw onmiddellijk de wind in de rug. Aan tafel verschenen alle denkbare belanghebbenden. Misschien zelfs een paar te veel, want sommige tafelgasten kregen wel erg weinig spreektijd. Zonde, want Lips hoorde informatie die hij in de talloze voorafgaande nieuwsitems nooit eerder kreeg geserveerd. Dat Schiphol in een jaar net zo vervuilend is als 3,8 miljoen Nederlandse huishoudens samen bijvoorbeeld. Ondertussen was het genieten om Pauw weer aan het hoofd van een talkshowtafel te zien. Hoewel helaas niet live, toonde hij zich vooral in het gesprek met de verder niet onaardig overkomende minister Harbers weer heer en meester van de interruptie. “Zeg nou gewoon ja of nee. Dat ‘in kaart brengen’ hebben we al zo vaak gedaan.” Of, na een vrij wollig referaat: “Ik vroeg om iets scherpers dan dit.” Lips hoopte dat behalve veel hobbyvliegers ook het leeuwendeel van de interviewers van Op1 meekeek. Dit was voor iedereen essentieel studiemateriaal. Reageren? hanlips@parool.nl.||https://www.parool.nl/kunst-media/hopelijk-keken-de-interviewers-van-op1-mee-met-jeroen-pauw~ba0fc9f2/
2022-09-12||Onderzoek toont aan: goud op Gouden Koets komt uit Suriname||In Suriname werd volgens conservator Annemarie de Wildt al generaties lang gezegd dat het bladgoud waarmee de koets is verguld - en waar hij zijn naam aan te danken heeft - daar vandaan komt. Dat wordt nu bevestigd door onderzoek van het museum in samenwerking met de Vrije Universiteit Amsterdam, Netherlands Institute for Conservation+Art+Science+ en Naturalis Biodiversity Centre. Na een restauratie van ruim vijf jaar was de Gouden Koets onlangs te zien in het Amsterdam Museum. In de bijbehorende tentoonstelling was ook aandacht voor de bouw van de koets. Volgens De Wildt wilden de makers destijds dat de koets het hele toenmalige Koninkrijk der Nederlanden representeerde. Ze maakten onder meer gebruik van leer uit Brabant, hout uit Java en ivoor uit Sumatra. Suriname leek echter niet vertegenwoordigd en dat riep vragen op, zegt de conservator. Mogelijke archieven met meer informatie hierover zijn volgens het museum verloren geraakt. Het onderzoek was een flinke klus omdat het goud van de koets veel looddeeltjes bevatte door luchtverontreiniging waaraan het rijtuig in de loop der jaren was blootgesteld. Volgens Gareth Davies, hoogleraar Petrologie aan de VU die het onderzoek leidde, moesten miljarden deeltjes lood eerst worden verwijderd. Deze klus duurde vier maanden. Het team vergeleek vervolgens het bladgoud met door Naturalis verstrekte monsters goud uit diverse regio’s in Zuid-Afrika en Suriname, die als mogelijke herkomst werden gezien. Davies zegt dat het goud van de koets het meest lijkt op dat uit een goudmijn aan de Surinamerivier. Conservator De Wildt vindt dat aannemelijk, aangezien er in de tijd dat het rijtuig werd gemaakt, in deze omgeving veel goud werd gedolven. De koets is voorlopig niet meer te zien, omdat er ophef is ontstaan over een paneel waarop slaven staan afgebeeld. Het museum deed ook onderzoek naar het sentiment over en de toekomst van de koets. Daaruit kwam naar voren dat de meeste Nederlanders willen dat het rijtuig bewaard blijft en te zien is. Alleen over de manier waarop verschillen de meningen. Koningin Wilhelmina kreeg de Gouden Koets bij haar inhuldiging in 1898 cadeau van de Amsterdammers. Ze nam het rijtuig in 1901 pas in gebruik bij haar huwelijk. Sindsdien deed de koets dienst bij huwelijken en doopfeesten van de Oranjes en sinds 1903 op Prinsjesdag.||https://www.parool.nl/nederland/onderzoek-toont-aan-goud-op-gouden-koets-komt-uit-suriname~b99feddc/
2022-09-12||Formule 1-debutant Nyck de Vries: ‘Ik heb de hele nacht wakker gelegen’||Hij is volledig gekleed in het donkergroen, de kleur van Aston Martin. In de hospitality unit van het Britse team heeft een flink aantal internationale journalisten zich om hem heen verzameld. Buiten alle georganiseerde persmomenten om, neemt Nyck de Vries even de tijd om vragen te beantwoorden. Een klein beetje over de vrije training die hij zojuist heeft gereden in de auto van Sebastian Vettel, maar vooral over zijn kansen op een stoeltje in de Formule 1. Iedereen hangt aan zijn lippen als hij uitlegt waarom hij een kans verdient in de koningsklasse van de autosport. “Ik geloof dat ik niet zou misstaan op deze grid,” zegt hij. Hij wijst op zijn titels in de Formule E en de Formule 2. En op het feit dat hij nu in één seizoen in drie verschillende auto’s ervaring heeft kunnen opdoen in de Formule 1. Hij reed dit jaar vrije trainingen voor Williams, Mercedes en Aston Martin en is mede daardoor een van de veel terugkomende namen in alle speculaties over de startgrid van 2023. Een dag later draagt hij zijn kenmerkende witte truitje weer. De kleuren van kledingmerk Tommy Hilfiger herkenbaar in de kraag. Het logo van Mercedes prominent op de rechterborst. In die outfit, zonder helm op, ziet de Formule 1-kijker hem wekelijks naast teambaas Toto Wolff staan. Overleggend over hoe Lewis Hamilton en George Russell optimaal kunnen presteren. Nu zit hij rustig een cappuccino te drinken als hij wordt gebeld. “Alex Albon is helaas ziek, waardoor ik hem de rest van het weekend moet vervangen,” verklaart hij. Hij moet zijn witte truitje vervangen door een blauwe race-overall. En dus komt de droom die hij een dag eerder in het home van Aston Martin nog eens flink heeft onderstreept verrassend snel uit. Hij kríjgt een kans in de Formule 1, mág laten zien dat hij niet misstaat op die grid. En dat doet hij vrijwel meteen. Door in de kwalificatie van de Grand Prix van Italië sneller te rijden dan Nicholas Latifi, de andere Williamscoureur, en pardoes de eerste kwalificatieronde te overleven. Dertiende wordt hij. Goed genoeg om, door de vele gridstraffen die worden uitgedeeld omdat flink wat coureurs in Monza een nieuwe motor gebruiken, in zijn eerste race op het allerhoogste niveau vanaf P8 te mogen starten. Naast Max Verstappen, nota bene. Het brengt De Vries opnieuw in het middelpunt van de belangstelling. Elke werknemer van Mercedes die hem tegen het lijf loopt, knuffelt hem stevig en feliciteert hem met zijn prestatie. Alpha Tauricoureur Pierre Gasly breekt in bij een interview van De Vries om hem een groot compliment te geven. Ook zaterdagavond laat geen journalist hem voorbij lopen zonder hem een vraag te stellen. En ook nu geeft hij uitgebreid antwoord. “Er zat meer in dan deze dertiende plaats,” uit hij opnieuw zijn grenzeloze ambitie. “Mijn run in Q2 was niet vlekkeloos, maar misschien verwacht ik te veel van mezelf. De druk die ik op mezelf leg, is groot. En ik kan mezelf nog extra druk opleggen door te denken dat dit dé kans is om te laten zien dat ik een kans in de Formule 1 verdien.” Hij geeft ook aan te dromen van een punt. Maar in dromenland komt hij nooit terecht, hoewel het wel zo voelt, ook als hij niet slaapt. “De laatste 24 uur zijn een droom geweest,” zegt hij zondag na afloop van zijn eerste grand prix als Formule 1-coureur. “Ik heb de hele nacht wakker gelegen. Ik ging van opwinding naar nervositeit. Waarschijnlijk heeft dat me nog geholpen ook. Want ik had geen tijd om na te denken en ik moest gewoon mijn werk doen. Mijn start was niet geweldig, maar goed genoeg. Daarna was bepalend dat ik in een ritme kwam. Ik ben heel blij met onze strategie en hoe we die hebben uitgevoerd. Niemand neemt die punten nog van ons af.” Want die droom van zaterdagavond is ook nog werkelijkheid geworden. De Vries eindigt in Monza als negende. Hij evenaart de beste prestatie van Williams, dit seizoen. En hij wordt verkozen tot driver of the day. Hij staat wéér in het middelpunt van de belangstelling, ontvangt met een grote lach op zijn gezicht de complimenten van Verstappen, Hamilton en Wolff. Hij heeft laten zien dat hij niet misstaat op de Formule 1-grid en iedereen gunt hem zijn succes.||https://www.parool.nl/sport/formule-1-debutant-nyck-de-vries-ik-heb-de-hele-nacht-wakker-gelegen~b1a004d8/
2022-09-12||Iga Swiatek is de beste tennisster van de wereld, maar heeft qua populariteit nog veel te winnen||Marcella Mesker, tenniscommentator van de NOS, betrapte zichzelf er tijdens de finale op een voorkeur te hebben voor Ons Jabeur, de Tunesische die al dichtbij een sprookje was op Wimbledon en nu misschien alsnog die grote, historische zege te kunnen boeken. Maar ze werd in twee sets (6-2, 7-6(5)) overklast door Iga Swiatek. Om haar heen zweeft zo’n gunfactor nog minder, maar ze is inmiddels wel indrukwekkend constant – toch een zeldzaamheid in de vrouwentop de voorbije jaren. Na de halve finale op de Australian Open, de winst op Roland Garros en de vierde ronde op Wimbledon was er nu de winst op de US Open. Op hardcourt, toch niet haar favoriete ondergrond. Haar zevende titel van het seizoen. De laatste die dat presteerde was de dit toernooi afscheidnemende Serena Williams. “Swiatek steekt er écht bovenuit,” zegt Mesker. “Ze is qua tennis, atletisch vermogen en de wil om te winnen de beste. En is niet met andere dingen naast de baan bezig. Gaat niet over de rode loper naar de nieuwe film van James Bond en houdt ook niet van fotosessies. Ze leeft helemaal voor haar vak, is de vrouwelijke Rafael Nadal.” Lang was het zoeken naar een nieuwe, vaste nummer 1 van de wereld. Maar inmiddels ligt Swiatek in punten een eeuwigheid voor. De gestopte Ashleigh Barty was volgens Mesker de ideale standaardrivaal van Swiatek geweest. Nu zal de uitdager van de Poolse per toernooi wisselen, verwacht zij. Naomi Osaka worstelt, Emma Radacanu en Coco Gauff zijn talentvol, maar staan niet in de top 10. Maar, sportief gezien oneerlijk, zijn dat toch echt de namen waar meer reuring omheen hangt, die commercieel en publicitair gezien vooralsnog interessanter zijn. Mesker: “Je kunt rustig zeggen dat Swiatek nu nog niet die x-factor heeft. Het is geen grapjas en met haar stem doet ze na wedstrijden een beetje denken aan Femke Bol. Maar ik zeg nadrukkelijk: ze heeft het nóg niet. Ik denk dat ze die x-factor uiteindelijk wel krijgt.” Mesker heeft haar al zien groeien. Niet alleen als speelster, met grote defensieve kwaliteiten en haar indrukwekkende forehand met spin, maar ook als mens. “Het is een heel bescheiden, nederige speelster. De stress valt soms van haar af te lezen en ze heeft net als haar voorbeeld Nadal een tik op de baan. Maar ze werkt aan manieren om met die spanning om te gaan en neemt fulltime haar sportpsycholoog mee.” Dat ze daar vrijuit over spreekt, pleit voor haar. “En het werkt altijd zo in het leven: als je jezelf blijft en resultaten blijft boeken, komen die steun en gunfactor wel. Dan kan zij haar authenticiteit tot winst maken. Al is het nu voor een hoop mensen even wennen.” Ook voor Swiatek zelf. Zij keek in New York haar ogen uit. Werd een beetje starstruck bij het zien van zanger Seal, met wie ze op de foto ging. Na afloop van haar finale vroeg ze zich op de persconferentie hardop af of er nu iets gaat veranderen. “De US Open winnen is toch iets anders dan een titel in Australië of in Europa. Ik weet niet in welke mate mijn populariteit gaat veranderen, óf het gaat veranderen.” Ze kondigde aan naar een musical te gaan op het befaamde Broadway. Veelzeggend: de naam van de musical gaf ze bewust niet prijs, in de hoop op haar avondje uit buiten de schijnwerpers te blijven.||https://www.parool.nl/sport/iga-swiatek-is-de-beste-tennisster-van-de-wereld-maar-heeft-qua-populariteit-nog-veel-te-winnen~b08f249f/
2022-09-12||Zo werden 8000 patiënten behoed voor het verdwijnen van hun huisartsenpraktijk ||“In de oude praktijkruimte stonden onze koffie en thee in het kleine keukentje naast de urinepotjes van patiënten,” zegt huisarts Patty Grannetia (63) tijdens een rondleiding in de fonkelnieuwe praktijk. “Maar hier zijn de keuken en de plek voor de urinepotjes keurig gescheiden; het zijn verschillende ruimten. Wat een luxe, niet? Kan ik koffie of thee aanbieden?” De montere Grannetia is zichtbaar in haar sas met haar werkplek in de Dufaystraat (Oud-Zuid). Er zijn hoge plafonds, ruime spreek- en onderzoeksruimten en in het trappenhuis komt binnenkort een grote muurschildering van kunstenaar Gijs Frieling. Meer grote kamerplanten kunnen elk moment arriveren. De school die vanaf 1913 in het pand zetelde, is verhuisd naar de Zuidelijke Wandelweg in de Rivierenbuurt. De trots van Grannetia is begrijpelijk. Ze heeft bloed, zweet en tranen in de verhuizing zitten. Vier jaar geleden werd het huurcontract van haar praktijk in de Johannes Verhulststraat (Oud-Zuid) opgezegd, omdat de particuliere verhuurder streefde naar hogere opbrengsten. Een praktijkruimte huren in hetzelfde stadsdeel kost op jaarbasis zo’n 300 tot 400 euro per vierkante meter, terwijl het landelijke zorgstelsel 140 euro vergoedt. “Dat is misschien genoeg in Drenthe of Limburg, maar niet in Amsterdam of andere grote steden,” aldus Grannetia. De Huisartsenpraktijk Stadionweg (Oud-Zuid) kwam in diezelfde periode in hetzelfde vaarwater als Grannetia. De dokters moesten een forse huurverhoging slikken van de Van Herk Groep, of ze moesten vertrekken. Het mondde uit in een rechtszaak. Die huisartsenpraktijk verhuisde eveneens naar het Dufayhuis (Oud-Zuid). Het oude onderkomen op de Stadionweg staat inmiddels te huur voor bijna 300 euro per vierkante meter per jaar. Beide huisartsenpraktijken zijn samen goed voor achtduizend patiënten. In de oude situatie beschikten ze samen over 140 vierkante meter praktijkruimte. In het Dufayhuis is dat verhoogd tot 430 vierkante meter. De huidige huurprijs ligt boven de huisvestingsvergoeding van 140 euro, maar onder de commerciële prijs van 300 euro. Het Dufayhuis is meer dan een huisartsenpraktijk; het is een groot zorgcentrum. Naast de zeven dokters werken er nog veertig andere (para)medici, onder wie fysiotherapeuten, een diëtist, een apotheker, een psycholoog, een verloskundige en een dramatherapeut. Daarnaast doet het ook dienst als buurtcentrum, met bijvoorbeeld yogales voor kinderen, lezingen, muziekmiddagen en de mogelijkheid om te tuinieren. Ook verricht Combiwel er welzijnswerk. Dat het complex zaterdag geopend kon worden, is het resultaat van hard werken, goed lobbyen en vakkundig besturen. Zo sprak huisarts Grannetia liefst vier keer in bij vergaderingen van de gemeente om de huisvestingsproblematiek te schetsen. Ook Mays van Deutekom (Huisartsenpraktijk Stadionweg) en de Landelijke Huisartsen Vereniging (LHV) bemoeiden zich ermee; net als de buurtvereniging Vondeldorp. Op verzoek van Grannetia raakte ook haar patiënt Peter Idenburg betrokken. De door de wol geverfde oud-topambtenaar, ex-bestuurder en voormalig hoogleraar bedrijfskunde stak de afgelopen jaren bijna dagelijks werk in het Dufayhuis. “Ik vind het een voorrecht om alles wat ik in mijn leven leerde te mogen inzetten voor een maatschappelijk doel,” aldus de 80-jarige Idenburg. Alle betrokkenen omarmen het concept van ‘positieve gezondheid’, een internationale, antroposofische stroming van de Nederlandse ex-huisarts Machteld Huber (zie kader). Waar gezondheid traditioneel wordt beschouwd als de afwezigheid van ziekte, plaatst Huber het begrip in een bredere, maatschappelijke context. “Positieve gezondheid biedt een holistische kijk zonder esoterische bijsmaak,” zegt Grannetia, zelf antroposofisch huisarts. “Het is heel concreet: is een patiënt ongelukkig vanwege de reuma, of speelt eenzaamheid ook een rol? Dat zoeken we samen uit. Een ander voorbeeld: hoe kun je een jonge moeder die vanwege ziekte in een rolstoel belandt, helpen om haar levenslust te behouden?” Deel van het antwoord op die vraag is de samenwerking tussen verschillende (para)medische disciplines. Een ander deel is de maatschappelijke verbinding die het Dufayhuis via het buurt- en welzijnscentrum biedt. Die bredere kijk was voor de gemeente doorslaggevend om het project te steunen. Die zorgfunctie van het Dufayhuis is voor heden en toekomst vastgelegd. “Maar zonder de inzet van de voormalige zorgwethouder Simone Kukenheim was het Dufayhuis er niet gekomen,” zegt Grannetia. “Zij heeft haar nek uitgestoken. We hadden haar bij de officiële opening graag ontvangen.” Als eigenaar van het vastgoed stak de gemeente meer dan drie miljoen euro in de verbouwing. Het gebouw wordt verhuurd aan de Stichting Dufayhuis, die het weer doorverhuurt aan de gebruikers. De actieve rol van de gemeente bij het behouden van de huisartsenzorg in Oud-Zuid werpt de vraag op of dat elders in de stad ook kan. Wethouder Shula Rijxman zegt ‘meer en meer op zoek te gaan naar mogelijkheden voor de Amsterdammer om snel en adequaat hulp te kunnen bieden’, maar waakt voor de rol van ‘huisartsenmakelaar’. Bij de bestemmingsplannen voor nieuwbouw heeft de gemeente een stevige vinger in de pap bij het toegankelijk houden van de zorg, maar de afgelopen decennia is steeds meer publiek vastgoed afgestoten. Rijxman: “En het schaarse vastgoed dat de gemeente heeft, moeten we ook gebruiken voor andere doeleinden; maatschappelijke opvang, scholen, sportvoorzieningen.” Bovendien wijst Rijxman erop dat de gemeente – anders dan bij scholen of sportvoorzieningen – geen formele rol heeft bij het aanbieden van huisartsenzorg. De verantwoordelijkheid en financiering loopt immers via de zorgverzekeraars. Maar door de landelijke scheefgroei van de vastgoedmarkt staat dat model onder druk, zegt ook de gemeente. De huisartsenzorg in de stad zou waarschijnlijk in de knel zijn gekomen als alle achtduizend patiënten uit Oud-Zuid een nieuwe huisarts hadden moeten vinden, aldus Grannetia. Mede daarom heeft ze zich jarenlang zo sterk gemaakt voor een oplossing. Maar ook het gevoel om er voor haar patiënten te moeten zijn, verklaart Grannetia’s tomeloze inzet. Zichtbaar geëmotioneerd: “Ik heb mijn praktijk 33 jaar geleden overgenomen. Je ziet kinderen geboren worden, opgroeien en zelf kinderen krijgen. Mijn werk als huisarts doorkruist soms drie generaties in één familie. Ik kon het niet over mijn hart verkrijgen om dat te laten eindigen.”||https://www.parool.nl/amsterdam/zo-werden-8000-patienten-behoed-voor-het-verdwijnen-van-hun-huisartsenpraktijk~b501e693/
2022-09-12||Planbureau: tekort aan technici bedreigt de klimaatdoelen van het kabinet||Dat stelt het Planbureau voor de Leefomgeving (PBL), een onafhankelijk adviesorgaan aan de regering. Mogelijk worden de milieudoelen niet gehaald, omdat er simpelweg te weinig technici zijn om alle maatregelen uit te voeren. “De verwachte behoefte aan monteurs, metaalbewerkers, constructiewerkers en ingenieurs is nu al veel groter dan het aanbod,” zegt onderzoeker Anet Weterings van PBL. “Vooral voor de ingenieurs is er een probleem. De uitstoot van broeikasgassen kan alleen afdoende omlaag als er genoeg zonnepanelen, windparken, laadpalen, energiezuinige apparaten en installaties worden neergezet. Daarvoor zijn vakmensen onontbeerlijk.” In het regeerakkoord heeft het kabinet de klimaatplannen nog verder aangescherpt. Zo wil het kabinet dat de uitstoot van CO2 in 2030 met 55 procent is afgenomen. Onder meer moeten anderhalf miljoen woningen en één miljoen bedrijven verduurzaamd worden en om het woningtekort op te lossen moeten één miljoen nieuwe duurzame huizen worden gebouwd. Ook moet het stroomnet fors op de schop. Maar de aanpassingen die nodig zijn om dat te halen, leiden er volgens het PBL toe dat de tekorten op de arbeidsmarkt fors groter uitvallen dan ze nu al zijn. Eerder dit jaar berekende arbeidsbureau UWV dat er voor de 45 verschillende technische beroepen die te maken hebben met de energietransitie en klimaatmaatregelen bijna 46.000 onvervulde vacatures voor technisch personeel open staan, van isolatiemonteurs en zonnepanelenmonteurs, tot installateurs van warmtenetten en energieprestatieadviseurs. “Er moeten maatregelen worden genomen om te zorgen dat het tekort aan kundig personeel geen belemmering vormt voor het behalen van het klimaatdoel van 2030,” zegt Weterings nu. Probleem daarbij is dat nog niet in detail is ingevuld hoe de milieudoelen van 2030 gehaald moeten worden. “Op dit moment is er alleen een inschatting beschikbaar op basis van het ontwerp klimaatakkoord benodigde investeringen. Pas als duidelijk is welke investeringen volgen uit het aangescherpte klimaatbeleid, moet een nieuwe inschatting van de knelpunten op de arbeidsmarkt worden gemaakt.” Dat inzicht is volgens het Planbureau cruciaal omdat de zoektocht naar technisch personeel door de enorme personeelstekorten in Nederland ten koste zal gaan van andere sectoren. Daardoor kan de arbeidsmarkt nog verder uit balans raken. “Er is niet alleen vraag naar technisch personeel dat nu al werkt in technische sectoren, maar ook naar personeel dat tot technicus kan worden opgeleid vanuit andere sectoren,” zegt Jessie Bakens van het Researchcentrum voor Opleiding en de Arbeidsmarkt. Dat centrum werkte mee aan het PBL-advies. Daar komt nog bij dat alle investeringen die nodig zijn voor de energietransitie bij zowel consumenten als bedrijven ertoe kunnen leiden dat minder wordt uitgegeven aan andere zaken. “Zo zullen huishoudens die zonnepanelen aanschaffen wellicht minder besteden aan uiteten gaan, wat weer gevolgen kan hebben voor de horeca.”||https://www.parool.nl/nederland/planbureau-tekort-aan-technici-bedreigt-de-klimaatdoelen-van-het-kabinet~b3002bfb/
2022-09-12||Colplaybassist Guy Berryman is terug als ontwerper: ‘Dit is geen ijdelheidsproject’||Zijn Nederlandse partner, voormalig model Keshia Gerrits, vraagt zich weleens af: “Why the fuck is he doing this?” Guy Berryman (44) heeft namelijk al zo veel projecten en hobby’s, en bovendien twee kinderen van één en vier jaar, maar de Coldplaybassist zegt dat hij niet anders kan. “Ik kan niet stilzitten. Ik lijd aan een constante creatieve rusteloosheid. Ik wil ontdekken, maken, doen, ideeën uitwerken.” Vijf jaar geleden begon hij zich af te vragen of hij echt nooit meer iets wilde doen met zijn andere grote liefde: ontwerpen. “Ik zit al zo lang in deze band, maar ik wil me niet in een hokje geduwd voelen,” vertelt hij op het atelier van Applied Art Forms, dat zich verrassend aan de KNSM-laan bevindt. Een groep fans voor de deur, sommigen uit België, wordt door Berryman naar binnen genodigd voor een glas champagne. Tijdens zijn studie mechanical engineering en architectuur aan het University College London ontmoette hij de andere bandleden. “We hadden zoveel geluk, ik was twintig toen we een contract tekenden voor vijf albums en ik mijn studie opgaf. Op die leeftijd is de keuze niet moeilijk.” Maar de liefde bleef en uitte zich onder meer in het verzamelen van vintage meubels en Europese sportauto’s. Twaalf heeft hij er nu, waaronder een Lamborghini Miura P400 en zijn favoriet: een Ferrari 275 GTB uit 1964. “Prachtige sculpturale vorm, gevonden op een boerderij in het Amerikaanse Delaware. Hij was volledig verroest, vol afval en ratten. Ik ben twee jaar bezig geweest om ’m te restaureren. Ik heb een netwerk van mensen die weten wat ik leuk vind. Als ze iets vinden, tippen ze me. Zo vond ik ook een te gekke Citroën XM, niets waard. Het is een soort seventies spaceship, als je hem start gaat ie omhoog.” Nog meer verzamelobjecten: camera’s, vinyl en kleding, voornamelijk originele werk- en legerkleding uit de jaren vijftig en zestig en vintagekleren van zijn designhelden Helmut lang en Martin Margiela. Tijdens het touren met de band stroopt Berryman steevast vintage- en kringloopwinkels af. Dat leverde hem in zijn designstudio in de Cotswolds een omvangrijk archief op met onder meer nylon flightjackets en militaire parka’s. En ja, met zo’n ‘bank aan ideeën en inspiratie’, daar móét je iets mee doen. In ontwerper Marcel Verheijen vond Berryman iemand met dezelfde smaak en designesthetiek. Verheijen was onderdeel van de groep ontwerpers die onder de naam Le Cri Néerlandais in de jaren negentig in Parijs shows gaf. Later was hij junior designer bij Martin Margiela en vijf jaar werkzaam bij Diesel in Italië. Sinds 2,5 jaar ontwerpen ze samen. Drie á vier keer per dag hebben ze een Zoomgesprek, waarbij ideeën over en weer gaan. Berryman: “Ik ben niet zo egodriven dat het allemaal om mij hoeft te draaien. Soms kom ik met een concept, geschetst op briefpapier van een hotel of op een bierviltje, dan maakt Marcel er een technische tekening van. Een paar maanden geleden droeg hij een te gekke vier jaar oude moleskin broek van zijn eigen label, Zero Object. Ik zei: Oké, laten we die opnieuw gaan maken. Vaak zetten we een vintage kledingstuk op een mannequin, knippen er onderdelen vanaf, zoals de kraag of mouwen, en dan gaan we bouwen door weer onderdelen toe te voegen. Het resultaat noem ik altijd het monster van Frankenstein.” Bijna alle kledingitems zijn modulair: ze hebben verwijderbare onderdelen zoals kragen en losse voeringen. Je koopt het systeem, waarmee een jas soms op vijftig verschillende manieren te dragen is. Eigen designklassiekers ontwerpen is het doel. Zoals wat Berryman ‘één van onze wildere ideeën’ noemt: een jas met het volume van een anorak die geïnspireerd is door een Amerikaanse, met wollen pile gevoerde parachutestof pilotenbroek de jaren vijftig. De parachutestof werd vervangen door gewassen zijde. “Een uitdaging, het krimpt namelijk met veertig procent. De in Japan gevonden, zeldzame kwaliteit wollen pile is drie keer zo kostbaar als de zijde. Het is een belachelijk dure jas geworden, iets onder de 3000 euro, maar wel met een uniek silhouet. Doordat beide stoffen een andere krimp hebben, zit er een soort draperie in. De jas is bedoeld om een leven lang mee te gaan.” De Schot leerde veel over stoffen, ‘een doorlopend proces’. Hij volgt geen trends, doet niet aan seizoenen en sale en maakt wat hij zelf graag wil dragen. “We hebben nog even geëxperimenteerd met logo’s maar ik haat ze, dus er komt er geen op.” Omdat vriendinnen van de band het merk ook graag dragen, zijn alle kleren vanaf nu ook in maat XS verkrijgbaar. Veel klanten kennen het merk doordat Berryman er zelf regelmatig over post op zijn Instagramaccount. Hij heeft het echter nog niet officieel aan de internationale modepers gepresenteerd. “Tien tegen een dat de reacties dan negatief zullen zijn: wéér een popster die een eigen kledinglijn wil. Maar dit is geen ijdelheidsproject, ik hoop er een financieel gezond label van te maken. Het zal even duren voordat iedereen snapt dat ik echt wekelijks op mijn knieën op de grond stoffen zit te knippen en dat de kleren geweldig ambachtelijk zijn gemaakt, met handgemaakte details.” Voor Coldplay fans maakt hij af en toe graphic T-shirts en baseballpetten, omdat hij zich schuldig voelt dat er niets is van een lager prijsniveau. “Voor Valentijnsdag maakte ik een T-shirt met de tekst Love is the Drug. Chris droeg het tijdens een optreden. Buiten de concertlocatie wordt altijd fake merchandise verkocht, en laatst zagen we daar ook het Love is the Drug T-shirt opduiken. Daar hebben we hard om gelachen. Welk bandlid het ijdelst is? Eigenlijk niemand, we zijn allemaal vrij relaxed.” Sketch in Maastricht is de eerste winkel in Nederland die het merk verkoopt. Geïnteresseerden zijn op afspraak welkom op het atelier in Amsterdam. Met een beetje mazzel treffen ze Berryman zelf aan, hij is er vaak. In juli volgend jaar geeft de band vier concerten in de Arena. Zijn ogen gaan glimmen. Als zijn 16-jarige dochter Nico klaar is met school, ziet hij een verhuizing wel zitten. “In Engeland woon ik op het platteland. Londen is te crazy voor mij; ik heb behoefte aan ruimte, bomen en rust. In Londen doen mensen erg hun best elkaar niet te groeten op straat. In Amsterdam zou ik goed kunnen aarden, vooral in de Jordaan, vanwege het dorpse gemeenschapsgevoel. Chris (Martin, frontman van Coldplay, red.) is erg herkenbaar, maar ik verkeer in de luxepositie, dat ik in die wereldband kan spelen, én onopgemerkt een broodje kan halen bij Albert Heijn.”||https://www.parool.nl/kunst-media/colplaybassist-guy-berryman-is-terug-als-ontwerper-dit-is-geen-ijdelheidsproject~be570abf/
2022-09-12||Poldermocro’s toont worsteling Marokkaanse Nederlanders: ‘Mensen willen toch dat je een keuze maakt’||Een gratis identiteitscrisis, zo noemt presentator Sahil Amar Aïssa (29) de situatie waarin niet alleen hij, maar ook de zes deelnemers aan Poldermocro’s vanaf hun geboorte belandden. Allemaal kwamen ze in Nederland ter wereld als kind van Marokkaanse ouders. En daarmee werden ze, vertelt Amar Aïssa (bekend van onder meer Rambam, Spuiten en Slikken en De Jakhalzen), onherroepelijk onderworpen aan een constante reeks vragen. Want hoe Nederlands zijn ze eigenlijk? En hoe Marokkaans? In Poldermocro’s trekken zes Nederlands-Marokkaanse jongeren naar Marrakesh om te onderzoeken in hoeverre de cultuur van het land van hun ouders nog in hen huist. In – soms hoog oplopende – discussies met elkaar toetsen ze hun bevindingen. “Jalal sprak me vijf jaar geleden al over het idee. Hoewel het me een goed programma leek, vond ik het niets voor mij. Ik had nul ambitie om reality-tv te maken, ik richtte me meer op acteerwerk in films en op journalistieke reportages. Maar toen Jalals pitch bij de omroep eindelijk succes had, bleek zijn plan veel inhoudelijker dan ik aanvankelijk dacht. Het onderzoeken van de identiteit van zo ongeveer de meest besproken demografische groep van Nederland leek me toch wel interessant. Ik ben opgegroeid in een tijd dat het heel normaal was dat de politiek over ‘het Marokkanenprobleem’ sprak. Mijn bestaan in dit land stond op de politieke agenda en zo voelen deze zes ‘Poldermocro’s’ het deels ook.” “Ik neem niet deel aan de gesprekken die de jongeren met elkaar voeren, ik stel alleen maar vragen. Maar ik ken hun gevoelens natuurlijk wel en weet hoe lastig het voor veel mensen blijkt te zijn om ons simpelweg als Marokkaans-Nederlands te zien. “Heel vaak willen mensen toch dat je een soort keuze maakt. En dan is het antwoord nooit helemaal goed. Als je zegt dat je je meer Marokkaans voelt, ben je ondankbaar voor al het mooie dat Nederland te bieden heeft. Voel je je meer Nederlander, dan dreigt altijd conflict met de generatie voor je. Terwijl je simpelweg nooit het één of het ander bent. We zijn een nieuwe, op zichzelf staande groep met wortels in twee culturen.” “Natuurlijk. Voor elke jongere is het lastig om precies uit te vinden wie je bent, maar als er twee culturen aan je trekken, komt daar een factor bij. Bij de jongeren in de serie zie je duidelijk dat ze van mening verschillen over geloof, hun band met Marokko of over bijvoorbeeld homoseksualiteit. Progressief denken staat af en toe tegenover conservatisme. Ook ik ben met dat soort dilemma’s bezig geweest. Ik ben een kind van mijn ouders, maar ben niet precies zoals zij. Dat is iets wat je als opgroeiende tiener een plek moet geven.” “Ja gelukkig wel. Ik kan inmiddels heerlijk laveren tussen de twee culturen, voel me kosmopolitisch. Maar ik kan me goed inleven in hun worsteling. Als iemand tegen je zegt: ‘Je spreekt zo goed Nederlands’ of ‘Je bent gewoon een Nederlander, hoor’, dan heb je een safe space in je hoofd nodig waarin je durft te zeggen: ‘Hallo, dat bepaal ik zelf wel.’ Dit programma helpt dat hopelijk een beetje op weg.” Poldermocro’s. Dinsdag. 21.55 uur. NPO3.||https://www.parool.nl/kunst-media/poldermocro-s-toont-worsteling-marokkaanse-nederlanders-mensen-willen-toch-dat-je-een-keuze-maakt~bd7d981c/
2022-09-12||Festival Muze van Zuid: ‘Je hoeft niks van muziek te begrijpen om het leuk te vinden’||Gedurende de afgelopen eeuw is Amsterdam Zuid uitgegroeid van rijen weilanden tot de woonwijk die we nu kennen. Maar liefst 65 straten in de buurt zijn vernoemd naar componisten, al zijn veel Amsterdammers niet bekend met de muziek van bijvoorbeeld Johannes van Bree of Henriëtte Bosmans. Dit gegeven inspireerde het ontstaan van het festival: “Hoe leuk zou het zijn om die componisten tot klinken te brengen?” Ramaers achtergrond sluit naadloos aan op het concept. Al vroeg in zijn muzikale carrière werd hij omringd door de muziek van de Nederlandse componisten waar hij nu voor pleit. “Programmeurs zijn heel bang om buiten de canon te stappen in verband met de kaartverkoop. Ze dragen dat over op nieuwe musici, en dan krijg je dat iedereen op safe gaat spelen en Schumann programmeert. Dat is prachtig, maar wel heel eenzijdig. Jammer als het daarbij blijft. Voor mij is het leuk dat ik juist tegendraads kan doen.” Het festival hecht veel waarde aan de geschiedenis rondom de muziek. “We vinden het belangrijk om te laten zien wat ervoor nodig is voor zo’n muziekleven en dat het niet vanzelf gaat. Dat het gegroeid is doordat er altijd draagvlak voor is geweest in deze buurt. Het is jammer dat alles zo materialistisch wordt, dat het weg dreigt te vallen.” De Bachzaal, het Conservatorium van Amsterdam en Broekmans en van Poppel zijn allemaal verhuisd of kregen een andere functie. “Ik wil niet in nostalgie vervallen, maar het is mooi om te laten zien wat hier allemaal geweest is.” Ramaer zit bomvol verhalen: al in de jaren 90 kreeg hij van bewoners bandopnames van huisconcerten in de buurt, die inmiddels zijn gedigitaliseerd. Gedurende stadswandelingen speelt hij deze af, soms pal voor de huizen waar ze zijn opgenomen. “Ik wandel ook al een paar jaar naar een studiootje, verstopt op een binnenplaats waar Oskar Back vioolles heeft gegeven. Er passen maar twintig mensen binnen, maar het is vreselijk leuk om te doen.” Deze persoonlijke sfeer is een doorlopend thema binnen het festival. Veel concerten vinden plaats in de huiskamers van buurtbewoners, waardoor je op de huid van de musici zit en ze na afloop kunt aanspreken. ”Het is heel feestelijk. Je hoeft niets van muziek te begrijpen om het leuk te vinden.” Ramaer hoopt dan ook dat Amsterdammers zich niet laten weerhouden door eventueel onbekende namen op het programma, maar er juist nieuwsgierig van worden en op ontdekkingsreis gaan. “Kom lekker meewandelen en kijk wat er achter die muren of straatnaam heeft geleefd en geklonken.”||https://www.parool.nl/kunst-media/festival-muze-van-zuid-je-hoeft-niks-van-muziek-te-begrijpen-om-het-leuk-te-vinden~b8368f4b/
2022-09-12||Waarschuwing bij bezoek Mark Rutte aan Suriname: ‘Val niet voor de lach van Rutte’||De politieke meningen over het tweedaagse bezoek verhouden zich tussen twee uitersten. President Chan Santokhi spreekt van ‘vele nieuwe mogelijkheden voor het land’, maar zijn voorganger Desi Bouterse zei zaterdag kras, tijdens een zeer matig bezochte protestbijeenkomst tegen het regeringsbeleid: “Wat komt Rutte doen? Laat Rutte maar oprotten.” Van Bouterse en zijn NDP zal je geen genuanceerd woord horen over Nederland. Alleen al omdat Bouterse door Nederland tot paria is verklaard en in 1999 bij verstek werd veroordeeld wegens drugshandel. Maar de vraag ‘wat komt Rutte doen?’ is tekenend voor de politieke verdeeldheid in Suriname. “Wij zijn niet tegen de komst van Rutte. Het gaat erom hoe onze regering met het bezoek omgaat,” zegt Jim Hok, voorzitter van de politieke partij Palu. Hok was van 2010 tot 2015 minister van Natuurlijke Hulpbronnen onder Bouterse. De Palu voorzag in de jaren tachtig het militaire regime van Bouterse van een ‘ideologische achtergrond’ en was daarmee een politieke factor in Suriname. Inmiddels is de Palu uit het parlement verdwenen, maar probeert Hok het bezoek van Rutte in historisch perspectief te plaatsen. Waar de NDP behoort tot de radicale vleugel zat Palu rechts van het midden. “We hebben geen probleem met Nederland, maar met de politiek van Den Haag,” zegt Hok, die sceptisch is over de handelsdelegatie die meekomt met Rutte. “Onze regering praat over vergroten van exportmogelijkheden. Dan vraag ik mij af: wat gaat er dan uitgevoerd worden?” Namens zijn partij gaf hij een open ‘spiekbriefje’ aan president Santokhi. ‘Val niet voor de lach van Rutte’, waarschuwt Hok de president. Hij wantrouwt Nederland. "Den Haag heeft Suriname zijn onafhankelijkheid nooit gegund.” Het begon al met de moeizame besteding van de verdragsmiddelen die Suriname in 1975 als ‘bruidsschat’ kreeg voor de onafhankelijkheid. Over de militaire coup van 1980 zegt Hok: “We praten allemaal over de ‘coup van Bouterse’, maar het was de coup van Den Haag. Nederland heeft vanaf het eerste uur van de onafhankelijkheid een dikke vinger in de Surinaamse pap willen hebben.” Hij verwijt Nederland als ‘ex-kolonisator’ de archieven met betrekking tot periode van de coup en de Decembermoorden van 1982 gesloten te houden. In Suriname leeft de overtuiging dat kolonel Hans Valk, destijds Nederlands militair attaché, de coupplegers adviseerde. Zijn opvolger Bas van Tussenbroek zou zich evenmin afzijdig hebben gehouden tijdens de mislukte tegencoup van Surendre Rambocus, een van de vijftien Decemberslachtoffers. Van Tussenbroek werd in 1989 uiteindelijk het land uitgezet omdat hij indertijd ook het rebellerende Jungle Commando van Ronnie Brunswijk – de huidige vicepresident – van wapens zou hebben voorzien. Brunswijk is overigens bij verstek eveneens veroordeeld in Nederland wegens drugshandel. Gesloten archieven of niet, voor Hok staat vast dat Nederland een ‘remmende rol’ heeft gespeeld sinds de onafhankelijkheid. “Nederland heeft ons nooit de ruimte gegund om onze eigen ontwikkelingen en fouten te maken. Als we zo goed bevriend zijn, waarom heb jij dan een oorlog tegen mij gefinancierd?” Hok denkt dat Suriname en Nederland ‘beste toekomstige maatjes’ kunnen zijn. “Maar dan moet er meer wederzijds respect zijn. En je moet niet stoken in onze binnenlandse aangelegenheden. Het bezoek van Rutte laat velen onverschillig. Het feit dat mensen zich afvragen wat hij komt doen, maakt het bezoek controversieel.”||https://www.parool.nl/wereld/waarschuwing-bij-bezoek-mark-rutte-aan-suriname-val-niet-voor-de-lach-van-rutte~b588c320/
2022-09-12||Xi en Poetin zijn het niet altijd eens, maar hebben wel gezamenlijke belangen  ||De plaatjes zullen in ieder geval mooi zijn, als de Chinese leider Xi Jinping en de Russische president Vladimir Poetin elkaar deze week begroeten. Hun ontmoeting in de historische stad Samarkand, in Oezbekistan, wordt de eerste sinds de Russische inval in Oekraïne. Begin februari zagen zij elkaar voor het laatst, rond de openingsceremonie van de Olympische Winterspelen in Peking. Sindsdien is veel gespeculeerd over wat Xi en Poetin daar besproken hebben. De vraag is wat de Chinese leider wist van de Russische invasieplannen, of hij steun heeft toegezegd of dat hij alleen heeft laten weten dat China zich niet zou verzetten. Er is zelfs gesuggereerd dat Xi aan Poetin heeft gevraagd om met de invasie te wachten tot de Spelen voorbij waren. Dat laatste lijkt vergezocht, maar onmogelijk is het niet. Vier dagen na de slotceremonie in Peking trokken Russische groepen de Oekraïense grens over. China is Rusland daarna niet openlijk afgevallen, in de VN of daarbuiten, en het doet niet mee aan internationale sancties. Maar actieve militaire steun biedt Peking ook niet. De topontmoeting van de Shanghai Samenwerkingsorganisatie (SSO), op 15 en 16 september in Samarkand, is voor Poetin een mooie gelegenheid om meer steun te vergaren. Die kan hij goed gebruiken nu de Russische militaire middelen uitgeput dreigen te raken, wat ook blijkt uit de wapenaankopen bij de Chinese bondgenoot Noord-Korea. Maar het is de vraag of Poetin veel zal hebben aan zijn lidmaatschap van de SSO. Dat is een nogal los-vaste club, waaraan naast China en Rusland ook verschillende Centraal-Aziatische landen plus India en Pakistan deelnemen. Samenwerking op het gebied van politiek, economie en veiligheid is het doel. Maar voor de meeste SSO-landen geldt hetzelfde als voor China: terwijl verzet tegen de Verenigde Staten en de Navo hen wel goed uitkomt, is oorlog met een buurland niet populair. De SSO-lidstaten werken af en toe wel samen op militair vlak, soms ook met andere landen in de regio. Zo hielden Rusland en China de afgelopen dagen een gezamenlijke militaire oefening in het Verre Oosten, waaraan ook militairen uit onder meer India en Mongolië meededen. Maar dat betekent nog niet dat zij Rusland steunen in de oorlog tegen Oekraïne. Ook al krijgt Poetin straks in Samarkand geen harde toezeggingen, het is in ieder geval een mooie gelegenheid om weer eens in beeld te komen met andere staatshoofden. Datzelfde geldt voor Xi, die voor het eerst in meer dan twee jaar weer een buitenlandse reis maakt. De laatste keer, voor China op slot ging vanwege de coronapandemie, was een bezoek aan Myanmar in januari 2020. Schitteren op een internationaal podium komt Xi goed van pas in de aanloop naar het twintigste congres van de Chinese Communistische Partij, waar hij naar verwachting een derde termijn als leider krijgt. Op weg naar Oezbekistan gaat de Chinese leider waarschijnlijk eerst nog langs in Kazachstan. In november zijn er dan toppen van de G20, de club van sterke economieën, en de Apec, een samenwerkingsverband van landen in Azië en het Verre Oosten. Ook daar zal Xi waarschijnlijk aanwezig zijn. Of al deze ontmoetingen concrete resultaten opleveren, is onzeker. Wellicht is dat voor de deelnemers ook niet het belangrijkste, maar gaat het hen om de gezamenlijke boodschap aan de rest van de wereld: Rusland, China en andere opkomende machten in Azië hebben het Westen niet meer nodig. Ze regelen hun zaken zelf wel en belerend commentaar over wat zij beschouwen als ‘binnenlandse aangelegenheden’ is niet welkom.||https://www.parool.nl/wereld/xi-en-poetin-zijn-het-niet-altijd-eens-maar-hebben-wel-gezamenlijke-belangen~bc2a54e1/
2022-09-12||Humans of Amsterdam: ‘Mijn vader heeft de hoop opgegeven dat ik zijn bedrijf overneem’||“Mijn vader zag het al helemaal voor zich dat ik zijn transportbedrijf in Kameroen zou overnemen. Het ding is: het runnen van zo’n groot bedrijf past helemaal niet bij me. Ik heb me altijd een soort nomade gevoeld. Van jongs af aan wist ik dat ik meer van de wereld wilde zien. Op mijn twintigste overtuigde ik mijn vader om mij in Europa te laten studeren. Ik ging in een rap tempo op zoek naar een studie, omdat ik bang was dat hij van gedachte zou veranderen. Binnen een maand vond ik een masterprogramma in Boedapest. In Hongarije ging een heel nieuwe wereld voor me open. Ik leerde mensen kennen overal vandaan. Die ervaring heeft me een veel opener mens gemaakt. Dat ik nu durf mee te doen aan een spontaan straatinterview is daar een resultaat van. Na mijn studie kreeg ik een goede baan aangeboden in Estland. Daar ben ik verliefd geworden op een meisje, ze heet Linda. We hebben al drie jaar een relatie. Een jaar geleden ben ik met haar meeverhuisd naar Amsterdam. Ik vind het hier fantastisch, maar ik weet dat ik ook hier niet altijd zal blijven. Inmiddels heeft mijn vader de hoop opgegeven dat ik zijn bedrijf zal overnemen. Wie weet ga ik op een dag terug naar Kameroen, maar op dit moment vind ik het vooral fijn dat de toekomst compleet onbekend is.”||https://www.parool.nl/ps/humans-of-amsterdam-mijn-vader-heeft-de-hoop-opgegeven-dat-ik-zijn-bedrijf-overneem~bec99d34/
2022-09-12||Opinie: ‘Gemeente maakt misbruik van daklozen’||Op elke vierkante meter ligt in Amsterdam wel een peuk of een kauwgum. Arrogant op straat gedumpt zonder na te denken over een schone stad of milieuvervuiling. Het is pure arrogantie: door het op straat te gooien wil men immers dat iemand anders die troep maar opruimt. Het stadsbestuur, van een van de smerigste hoofdsteden van Europa, doet helemaal niets. Door de troep op te ruimen, faciliteren ze het probleem juist. Deze week een dieptepunt in de Haarlemmerbuurt. Daar worden onze daklozen, die altijd al arrogant genegeerd worden in onze stad, nu ingezet worden om die peuken op te ruimen. De gemeente subsidieert dit ook nog eens met de aanschaf van peukenstofzuigers. Wat een schande! De gemeente die ernstig tekortschiet in de daklozenopvang en deze sloebers aan hun lot overlaat, maakt nu ook nog eens misbruik van ze door ze voor een kopje koffie en een broodje in te zetten, in plaats van ze een gewoon salaris te betalen. Als het een onderdeel zou zijn van een kortdurende resocialisatieproject dan zou het nog een beetje acceptabel zijn. Maar dit is misbruik maken van. Een schande! Tom Heijnen, Amsterdam ‘Ask not what your country can do for you, ask what you can do for your country’. Met deze legendarische uitspraak van John F. Kennedy bij zijn inauguratie als president van de Verenigde Staten op 20 januari 1961, wil ik reageren op de bijdrage van Sahar Noor (Het Parool, 8 september). Met de constatering dat het in de wereld van Nederlandse opiniemakers ontbreekt aan diversiteit aan meningen, opinies, ideeën en narratieven besluit Sahar Noor haar opiniestuk met een oproep aan alle Nederlandse kranten om actief op zoek te gaan naar mensen met ‘frisse geluiden, eigentijdse authentieke ervaringen en met een andere levenservaring’. Opiniemakers en columnisten vind je helaas niet bij vacaturebanken, uitzendbureaus en het UWV. De ware opiniemaker en columnist neemt immers zelf het voortouw en zit niet thuis, wachtend op een telefoontje van een of andere redactiechef of HR-manager. Sahar Noor, geef zelf het goede voorbeeld en solliciteer! Paul Brian, Amsterdam Gisteren was in het nieuws dat Nederlandse banken gierig zijn met het geven van rente in vergelijk met hun buitenlandse collega’s. In de reportage werd geadviseerd je spaargeld daar dan maar te stallen. Bang voor debacles à la Icesave hoeft de spaarder niet meer te zijn, zo werd de kijker verzekerd. Mij staat 2008 voor de geest, toen gezonde banken konden rekenen op in het totaal 20 miljard staatssteun. Dan heb ik het trouwens nog niet over hoe het met ABN Amro is gelopen. Nu 14 jaar later zijn de bankkassen weer gespekt en moeten te veel burgers vanwege de inflatie hun broekriem aanhalen, overigens net als in de ons omringende landen. Welke econoom kan uitleggen hoe dit mogelijk is in één Europa? Ties van Dijk, Amsterdam||https://www.parool.nl/columns-opinie/opinie-gemeente-maakt-misbruik-van-daklozen~bb61a4f1/
2022-09-12||Opinie: ‘Asiel moet niet aan rechts overgelaten worden’||Het asieldebat in Nederland wordt al jaren gedomineerd door (populistisch) rechtse geluiden. Grenzen moeten dicht, er moet bezuinigd worden op de opvang van vluchtelingen en ‘medemenselijkheid’ is een vies woord. Dit heeft het asielbeleid over de jaren naar rechts geduwd. Maar de huidige asielopvangcrisis laat zien dat dit averechts heeft gewerkt. Alle analyses tonen aan dat deze huidige crisis niet per se is ontstaan door een significante verhoging van het aantal asielaanvragen, maar eerder door wanbeleid en bezuinigingen over de jaren heen. Nederland snakt naar oplossingen en progressieve partijen zouden deze oplossingen kunnen leveren. Echter moeten zij dan wel inhaken op het bestaande draagvlak en het asieldebat niet aan rechts overlaten, maar met overtuiging naar zich toetrekken. De afgelopen weken hebben we onvoorstelbare beelden langs zien komen vanuit Ter Apel. Zo’n 700 mensen moesten buiten slapen, een baby overleed in de opvang en Artsen Zonder Grenzen was genoodzaakt te hulp schieten. Als mensen de geluiden van de rechterkant van het politieke spectrum moeten geloven, lijkt dit een plotse crisis die is veroorzaakt door een gigantische asielinstroom. Dit klopt niet: de asielinstroom is dit jaar beduidend lager dan in crisisjaren als 2015. Dit is een crisis waar al jaren voor gewaarschuwd wordt door organisaties als Vluchtelingenwerk Nederland en het COA. Er is na de vluchtelingencrisis van 2015 te veel bezuinigd op asielopvang en daar zien we nu de effecten van. Dit komt grotendeels door de verruwing van het asieldebat. Met de opkomst van partijen als de PVV, FVD en JA21 en het feit dat partijen als de VVD denken dat zij zich moeten meten aan deze partijen, zijn investeringen in ons asielsysteem uit den boze geworden. Progressieve partijen lijken het moeilijk te vinden om zich uit te spreken — vooral tijdens verkiezingen — in een verstoord publiek debat dat wordt gedomineerd door (populistisch) rechts. Maar is het wel een terechte analyse dat een progressieve stem weinig te zoeken heeft in het asieldebat, behalve als zij een conservatief verhaal neerzet? Het lijkt er namelijk op dat er voor goede asielopvang gewoon draagvlak is. In een recente peiling geeft 61 procent van de Nederlanders aan dat zij in principe voor het opvangen van vluchtelingen zijn. Dat is bijvoorbeeld ook zichtbaar in de massale steun voor vluchtelingen toen Oekraïne werd binnengevallen. Er is juist ruimte in het draagvlak om te pleiten voor goede asielopvang. Progressief Nederland laat het vaak na om in te gaan op expliciete oplossingen voor de maatschappelijke zorgen rond asiel. Pleiten voor betere en kleinschaligere opvang in meer gemeenten en structurele middelen voor het COA en de IND zouden de zorgen rondom bijvoorbeeld overlast in Ter Apel al voor een groot deel aanpakken. Het klopt dat hier een investering voor nodig is, maar mensen zullen het verschil in de samenleving merken. Progressieve partijen moeten niet alleen hun mond opendoen als de volgende crisis voor de deur staat, maar ook een nieuwe progressieve visie durven neerzetten tijdens de verkiezingen. In plaats van te flirten met een conservatievere koers op het gebied van asiel, is het juist nodig om vol te kiezen voor een narratief dat de midden- en arbeidersklassen met nieuwkomers verenigt. Een progressief verhaal dat de blaam voor problemen in de samenleving weghaalt bij nieuwkomers, maar eerder wijst naar kansen- en vermogensongelijkheid. Dit kabinet is het eerste kabinet in jaren dat investeert in asielopvang, maar dit is nog niet genoeg voor een structurele oplossing. Asiel moet niet aan rechts overgelaten worden en mist al jaren een duidelijk progressieve stem. Steek bijvoorbeeld eens je hand op voor het staatssecretariaat voor asiel, wat sinds 2010 al in handen is van de VVD. Het is een moeilijke post maar wel eentje waar je kan opstaan voor de meest kwetsbaren op aarde. Als progressief Nederland niet een duidelijk standpunt in het asieldebat inneemt, zullen mensen juist naar populistisch rechts blijven lopen en zal het asieldebat ook de komende decennia gedomineerd worden door een conservatief narratief.||https://www.parool.nl/columns-opinie/opinie-asiel-moet-niet-aan-rechts-overgelaten-worden~b4bfa0c5/
2022-09-12||Opinie: ‘De mensen in Rusland leven in een omgekeerde wereld’||Het opiniestuk van Arne Tulner (Het Parool, 6 september), over het toelaten van zowel Oekraïne als Rusland tot de Navo, was interessant: zijn idee is een voor de hand liggende abstractie die inderdaad een oplossing zou kunnen zijn voor de veiligheidsproblemen in Europa. Maar hij gaat geheel voorbij aan het feit dat Rusland sinds Gorbatsjov is veranderd in een terreurstaat, waar in de loop der jaren een top-down dictatuur is opgebouwd die gebaseerd is op het tegenovergestelde van alles waar Europa voor staat. Het land beweegt zich in de richting van een samenleving zoals Noord-Korea (dat momenteel dan ook wapens levert aan Rusland om de westerse leveranties weerwerk te bieden). De Russische regerende kliek wil helemaal niet ‘bij Europa’ horen, integendeel: Poetin droomt van een ouderwetse, onderdrukkende, imperiale macht die overal met bruut geweld en machtslust de interesses van de regerende kliek najaagt, zoals het imperiale Rusland van eeuwen terug, en recentelijk de Sovjet-Unie, onder het mom van een sociale samenleving. De verliezers in dat proces zijn de Russische burgers. De reden dat andere Oost-Europese landen zich bij het Westen aansloten, was eenvoudig. Ze wilden niet leven zoals in Rusland, ze wilden een beter leven. Het totale falen van de Russische overheid om de bevolking een beter leven te geven, is de oorzaak van de split tussen Rusland en de rest van Europa. Dus Europa kan niet anders dan zich afscheiden, zich beschermen, zich teweerstellen. Alle agressie komt uit Rusland, en hoe de Russische regering ook beweert dat de agressie vanuit Westen komt: men leeft daar in een omgekeerde wereld en daardoor wordt niet gezien dat het land zelf alle problemen veroorzaakt waar het onder lijdt. Tulners artikel is gevaarlijk naïef en legt geen enkel verband tussen een mogelijke praktische oplossing en de werkelijkheid on the ground. De oplossing die hij voorstelt, kan pas concreet overdacht worden wanneer Rusland zelf naar een meer normale conditie is geëvolueerd. Tot die tijd kan Europa zich alleen maar verweren en zich intern sterk maken tegenover een vijand die lijdt aan waanvoorstellingen. John Borstlap, Amsterdam||https://www.parool.nl/columns-opinie/opinie-de-mensen-in-rusland-leven-in-een-omgekeerde-wereld~bb8b34c1/
2022-09-12||‘Natascha, doe jij je davidster voor de zekerheid af?’||Onlangs vertrok ik voor een filmproject naar Duitsland. We zouden een aantal dagen opnames maken voor een documentaire in de omgeving van Berlijn. De hoofdpersoon was Joods – net als ik. Op Schiphol waarschuwde mijn collega van productie ons: “Jullie moeten daar niet laten merken dat je Joods bent. Natascha, doe jij je davidster voor de zekerheid af?” Wat was dit nou weer voor overdreven bezorgd gedoe? Jaren geleden heb ik me voorgenomen om mijn identiteit nooit te verbergen, ik piekerde er dus niet over. Die opmerking was ik al snel weer vergeten. Tót we op een middag aan het filmen waren bij de Sovjetbegraafplaats in Rathenow, een kleine stad op ruim anderhalf uur rijden van Berlijn. We hadden het inhoudelijke gedeelte van de opnames net afgerond (de hoofpersoon had verteld hoe zijn vader tijdens de Tweede Wereldoorlog door de Russen werd bevrijd), en de camera- en geluidsman waren nog bezig met wat losse shots van de graven. Wij gingen alvast op een muurtje zitten. Plotseling zag ik vanuit mijn ooghoek een schim opdoemen. Het was een skinhead met nepdiamanten stekers in zijn oren. Zijn armen zaten onder de tatoeages, vooral afbeeldingen van doodskoppen, maar vlak bij zijn oksel zag ik een half verstopt hakenkruis. Voor ik er erg in had stond hij voor mijn neus; hij hield zijn gezicht zo’n 5 centimeter van het mijne. “Was machen Sie hier?” zei hij op dreigende toon. Ik probeerde niet in paniek te raken. In plaats daarvan draaide ik mijn hanger zo subtiel mogelijk om, zodat die onzichtbaar werd. Hij kwam nóg dichterbij en zei iets over nazi’s. Gelukkig bleef de hoofdpersoon kalm. Hij antwoordde: “Aber wir sind keine Nazi’s.” Daarop antwoordde de skinhead: “Nein, aber ich schon.” Hij uitte het vermoeden dat we van die vieze Joden waren die filmden op een Duitse begraafplaats om leugens over de ware nationale helden te verspreiden. Ik zag dat hij enkele keren in de achterzak van zijn sportbroek graaide. Zou hij een mes bij zich hebben? “Dit is helemaal geen Duitse begraafplaats, maar een Russische,” hoorde ik de hoofdpersoon uit de film uiterst kalm zeggen. De skinhead raakte hier duidelijk van in de war. Ik bedacht een leugentje om bestwil: “We maken een film over de oorlog in Oekraïne.” De neonazi keek me nog één keer vuil aan, maar liep daarna tot mijn verrassing weg. Al telefonerend verdween hij in de naastgelegen flat. We riepen de rest van de crew. Een minuut later scheurden we weg in de auto. Zodra ik was gekalmeerd, draaide ik mijn davidster weer om. Ik dacht aan extreemrechts in Nederland. De opkomst van deze beweging alarmeert me. Toch heb ik hier gelukkig nog nooit een échte neonazi ontmoet. En ik hoop met heel mijn hart dat het ook zo blijft. Natascha van Weezel (1986) is journalist. Elke maandag schrijft ze een column voor Het Parool. Reageren? natascha@parool.nl.||https://www.parool.nl/columns-opinie/natascha-doe-jij-je-davidster-voor-de-zekerheid-af~bde66806/
2022-09-12||Niet zomaar citeren wat je op Facebook tegenkomt||“Je moet je excuses aanbieden, want je hebt mijn oude school het Barlaeus donderdag te schande gemaakt, pap.”“Nou… ik heb gewoon geciteerd wat ik op Facebook tegenkwam en…”“Je moet rectificeren!”“Nee.”“Wel.”“Nee.”“Wel.” “Oké, ik wil rechtzetten, maar niet rectificeren.”“Je moet diep door het stof, pap.”“Er ligt hier geen stof.”“Niet leuk doen. En daarbij is het helemaal niet zo erg als er meer aandacht wordt gegenereerd voor niet-witte schrijvers.”“Ja… Voor je vader bijvoorbeeld. Ben ik helemaal voor.”“Je probeert er met grappen onderuit te komen.”“Nee, wat ik zei over meer aandacht voor je vader, meende ik.” “Je moet het Barlaeus ook zelf een brief schrijven waarin je je excuses aanbiedt. Ik vind die brief die ze je hebben geschreven buitengewoon fatsoenlijk, helemaal niet haatdragend en zeer wijs.”“Nou, zo erg was het niet. Ik signaleer een tendens. Ik heb een gruwelijke hekel aan woke. Dat is modieus.”“Je hebt een fout gemaakt en moet je excuses aanbieden.”“Het was niet echt een fout. Het was een onachtzaamheid. Ik was onvolledig.”“Op hun website had je alles kunnen lezen.”“Hoe kan ik nou hun website lezen als ik niet weet dat ze een website hebben?”“Doe niet zo stom, pap.”“Okee, okee… Hoe gaat het met de kinderen?” “Goed, die willen allebei later naar het Barlaeus, maar dat mag dan niet omdat hun grootvader die school in de krant onterecht voor lul heeft gezet. Ze huilen nu de hele dag.”“Zijn ze weer naalden in de foto van opa aan het prikken?”“Een goed idee. Opaatje Prikje… Waarom heb je godverdomme zo’n bericht niet nagetrokken? Mijn hele leven heb ik een vader gehad die zei dat je alles moest checken…”“Ik heb gecheckt of het wel echt op Facebook stond. Dat deed het.”“Altijd maar die grapjes omdat je je schaamt. En dit keer is het terecht, pap.” “Mijn schaamte is altijd terecht. Ik besta uit schaamte.”“Zo vermoeiend… Nou… Ik wil hier helemaal geen ruzie om.”“We hebben geen ruzie.”“Ik ben erg gelukkig geweest op die school. Al mijn vrienden en vriendinnen van toen heb ik nog.”“Dat weet ik. Ik ben die school ook dankbaar.”“Maar waarom heb je dan… Nee, ik ga het er niet meer over hebben.”“Ik ben geen activist, maar zodra ik achter m’n computer zit…” Theodor Holman (1953) is columnist, schrijver, televisie- en radiomaker. Elke dag, uitgezonderd zondag, lees je hier zijn column. Lees al zijn columns terug in het archief. Reageren? t.holman@parool.nl||https://www.parool.nl/columns-opinie/niet-zomaar-citeren-wat-je-op-facebook-tegenkomt~bddf6bbf/
2022-09-12||Alcaraz wint US Open en is nieuwe nummer 1 van de wereld||De finale besliste ook wie de nieuwe nummer 1-positie op de wereldranglijst in zou gaan nemen. Alcaraz is met de winst van de US Open maandag doorgestoten naar die plek. Hij neemt die positie over van Daniil Medvedev. De Russische titelverdediger werd in de vierde ronde uitgeschakeld en raakte daarmee zijn leidende positie kwijt. Met aanvallend spel nam Alcaraz het initiatief in de eerste set in het Arthur Ashe-stadion in het New Yorkse stadsdeel Queens. Na breakkansen aan beide kanten in de openingsgames, won de Spanjaard de opslagbeurt van Ruud op 1-1. Die break was voldoende voor het winnen van de eerste set, waarin hij waar nodig aan het net verscheen en de punten pakte. In de tweede set was Alcaraz minder dominant op zijn eigen opslag. Vooral op zijn tweede opslag scoorde hij maar weinig punten en in de rally’s was de Noor ook beter. Ruud brak en kwam op 4-2 en nam met een tweede break de set: 6-2. Alcaraz toonde veerkracht door meteen in de derde set uit te lopen naar 2-0, maar Ruud kwam terug. Hij kreeg op 6-5 twee setpoints op de service van de Spanjaard. Die dwong alsnog een tiebreak af en won die door fouten van Ruud eenvoudig met 7-1. De opgeleefde Alcaraz pakte in de vierde set op 3-2 de opslagbeurt van zijn Noorse opponent en was ineens dicht bij zijn eerste grandslamtitel. Na drie marathonpartijen op rij die hij pas won in de vijfde set kreeg hij tegen Ruud op 5-3 in de vierde set zijn eerste twee matchpoints. Na drie uur en 20 minuten was het op het tweede matchpoint met een ace raak. Vol ongeloof liet hij zich vallen op het Amerikaanse hardcourt. Ruud (23) stoot van de vijfde positie op de wereldranglijst nu door naar nummer 2. Hij verloor in mei zijn eerste grandslamfinale in Parijs van Rafael Nadal, maar won de toernooien van Gstaad, Genève en Buenos Aires, al waren die allemaal op gravel. Zijn enige andere finale op hardcourt dit jaar verloor hij in Miami van Alcaraz. Na afloop van de wedstrijd stond Ruud bij de uitreiking van de prijzen eerst stil bij de slachtoffers van de aanslagen van 11 september, die 21 jaar geleden in New York plaatsvonden. Daarna zei hij zal blijven vechten voor de titel van beste tennisser van de wereld. Ook bedankte hij zijn vader Christian Ruud, die zelf professioneel tennis speelde. Alcaraz lost de Australiër Lleyton Hewitt af als de jongste nummer 1 van de wereld. Het was tevens zijn eerste finale van een grandslamtoernooi, al won hij dit jaar wel al vier titels. Ook hij zei, in navolging van Ruud, eerst dat zijn gedachten bij de slachtoffers van 9/11 zijn. Daarna bedankte hij zijn ouders en familieleden die niet aanwezig konden zijn op het toernooi. Viervouding US Open-winnaar John McEnroe overhandigde hem zijn bokaal.||https://www.parool.nl/sport/alcaraz-wint-us-open-en-is-nieuwe-nummer-1-van-de-wereld~bee15aad/
