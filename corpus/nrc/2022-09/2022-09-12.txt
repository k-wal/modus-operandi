2022-09-12||Dat koningin Elizabeth overleed in het haar zo dierbare Schotland maakt veel discussie los||  Even over drie uur ’s middags valt het gemurmel van de menigte stil en gaan honderden handen met telefoons de lucht in. Koning Charles III loopt achter de kist van zijn moeder in een processie van het paleis in Edinburgh naar de St. Giles’ kathedraal. Als de stoet is gepasseerd, volgt  eerst aarzelend, dan steeds luider applaus.  Twee mannen in zwarte joggingpakken maakten vlak voor de processie nog grappen: dat dit toch niet kon, dat ze helemaal uit Glasgow waren gekomen en hier nergens een pint bier kunnen krijgen. Nu veegt één van hen zijn tranen weg. „Ze voelde als familie”, zegt Gary Todd. En Brian McCartney vindt het een eer dat de koningin ervoor koos om in Schotland te sterven: „Al die beelden van een prachtig stuk land zijn nu de wereld over gegaan.”   De optocht door het hart van de Schotse hoofdstad Edinburgh maandag is onderdeel van Operatie Eenhoorn, het protocol dat in werking is getreden omdat koningin Elizabeth in Schotland  is overleden. Na de processie kunnen burgers bijna 24 uur lang afscheid van haar nemen in de St. Giles’ kathedraal. Deze dinsdagavond gaat haar stoffelijk overschot per vliegtuig naar Londen.  Dat de koningin overleed in het haar zo dierbare Schotland, maakt wilde discussies los over de positie van het land binnen het Verenigd Koninkrijk. Was dit een soort koninklijke knipoog, om alle aandacht eens te verschuiven van politiek zwaartepunt Londen naar het noorden? En komt de onafhankelijkheid van Schotland dichterbij, nu hun favoriet uit het koningshuis – als de Schotten al een favoriet hebben  – is weggevallen?  Dat laatste is onzin, denken Gary Todd en Brian McCartney. Ze vinden dat Charles het al goed doet, beter dan ze vooraf hadden gedacht. Volgens hen zijn  de Schotse nationalisten, die afscheiding van het VK willen onder leiding van premier Nicola Sturgeon, veel te luidruchtig. Todd: „Kijk hoeveel mensen hierheen zijn gekomen. Deze mensen hoor je nooit, maar hier zie je de stille meerderheid. Die onafhankelijkheid komt er nooit.”  Onafhankelijkheid zou voor de nationalistische Schotten niet automatisch betekenen dat ze ook een republiek willen worden. Premier Sturgeon van de Scottish National Party (SNP) heeft lang volgehouden dat wat haar betreft die twee los van elkaar staan, ook uit pragmatisme omdat ze wist dat een meerderheid van de Schotten de monarchie steunde. Maar onderzoek van een Britse denktank liet in juni zien dat nog maar 45 procent van de Schotten het koningshuis wil behouden – een lager percentage zelfs dan de 51 procent die bij het Verenigd Koninkrijk wil blijven horen. Kortom, de Schotten zijn diep verdeeld over beide onderwerpen.   Die verdeeldheid stak de afgelopen dagen ook de kop op. Een toeschouwer verstoorde een minuut stilte bij een voetbalwedstrijd door „Fuck the Queen” te schreeuwen. Als reactie zongen anderen het volkslied, maar daar boo-den weer anderen luid overheen.  Ook bij de afkondiging van Charles tot koning, zondag in Edinburgh, was boegeroep te horen. „We hebben te maken met wekenlange propaganda vóór de monarchie en wij mogen niets zeggen? Dat vind ik belachelijk”, zei een van de republikeinen tegen The Guardian. En uit de Schotse regering waren enkele ministers van de Scottish Green Party afwezig bij de sessie in het parlement rond de proclamatie. In het Meadow Park, ten zuiden van de Royal Mile waar de processie plaatsvindt, staat een lange rij voor de witte polsbandjes die je nodig hebt om afscheid van de koningin te mogen nemen in de kathedraal. De rij is divers, met grijze heren in hun mooiste kilt, dames in weer-en-windjassen, studentes met linnen tasjes. Op een groot scherm wordt de dienst in de kathedraal uitgezonden, plukjes mensen zitten op het grasveld te kijken.   Maar door het park wandelen evengoed Schotten die bar weinig op hebben met de monarchie. David Lomand is republikeins en peinst er niet over om in die rij te gaan staan. De koningin vond hij „een grandioze vrouw”, maar het liefst ziet hij Schotland onafhankelijk en een republiek worden. „Charles doet het nog best aardig, hij heeft veel aandacht voor klimaatverandering. Maar hij komt  uit een rijke, disfunctionele familie.” Hij denkt dat de dood van Elizabeth en de troonwissel eerder verbindend zal werken dan verdelend. „Voor zolang als het duurt.”  Bij het referendum in 2014  over de vraag of Schotland onafhankelijk moest worden, stemde Lomand tegen. Hij wilde lid blijven van de Europese Unie. „Ik vond het een mooi idee onderdeel te zijn van een grotere gemeenschap.” En al is de Brexit nu een feit, bij een eventueel volgend referendum weet hij niet zeker of hij dan wel voor onafhankelijkheid zou stemmen. De regering in Londen bestaat volgens hem uit „dwazen opgeleid aan Eton”, verwijzend naar de privéschool waar tientallen Britse premiers hun middelbare schooltijd doorbrachten. „Maar ik vind dat de SNP het ook niet goed doet.” De SNP krijgt kritiek vooral verdeeldheid te zaaien in plaats van bezig te zijn met de Schotse samenleving en verbetering van de publieke voorzieningen.  Het koningshuis staat zeker symbool voor de samenhang tussen de vier landen van het VK – en wijlen Elizabeth was volgens velen de onzichtbare lijm tussen die vier. Aan Charles nu die taak. Hij bezoekt deze week alle vier landen, om, zoals de Financial Times schreef, „een publiekelijk blijk van betrokkenheid te geven bij de architectuur van het VK, die steeds meer onder druk komt te staan”. Koningin Elizabeth was volgens velen de onzichtbare lijm tussen de vier landen van het Verenigd Koninkrijk Want in andere delen van het VK bestaan evengoed nationalistische sentimenten. In Wales ontstond irritatie dat Charles de titel die hij decennialang heeft gedragen, prins van Wales, meteen op zijn zoon William overdroeg, terwijl dat historisch gezien helemaal niet zo snel hoeft. Er ging ook een petitie rond om de titel helemaal af te schaffen, omdat die vooral de overmacht van een Engelsman over de inwoners van Wales symboliseert.    In Noord-Ierland kwamen afgevaardigden van de grootste partij van het Noord-Ierse parlement Sinn Féin, die een vereniging met Ierland wil, niet naar de zitting voor de proclamatie. Zoiets was voor „hen die trouw zijn aan de Britse kroon”, zei de Ierse partijleider Mary Lou McDonald. Charles besteedde overigens meer aandacht aan Noord-Ierland dan zijn moeder: in zijn jaren als kroonprins bezocht hij zowel Noord-Ierland als Ierland dubbel zo vaak als zij en verscheen hij voor allerlei openingen en prijsuitreikingen.  Over de rol van premier Liz Truss in Charles’ toer door het land ontstond verwarring en kritiek. Haar woordvoerders bevestigden eind vorige week aan Britse media dat ze hem zou vergezellen, en dat dit haar persoonlijke keuze was. Het was geen vereiste, maar ze vond het „belangrijk om aanwezig te zijn tijdens een veelbetekenend moment van nationale rouw” in het land.  Meteen kreeg Truss kritiek: hiermee maakt ze de onderneming van de nieuwe koning toch meteen politiek? Een dag later al kwam de nieuwe lijn. Truss zal alleen de herdenkingsdiensten bijwonen, ze „vergezelt de koning niet en het is géén toer”. Een hoogleraar aan een Schotse universiteit noemde dit volgens de FT „de eerste strategische fout van de regeerperiode van Charles III”.  In het Meadow Park laat Laura Bremner intussen haar dwergpoedel uit. Ze houdt zich niet zo bezig met het koningshuis – „zoals de meeste Schotten eigenlijk”. Zij denkt dat de troonwissel voor de onafhankelijkheidsdiscussie niets uitmaakt. „Dat zal altijd onderwerp van gesprek blijven.” Zelf is ze tegen onafhankelijkheid, vooral omdat volgens haar Schotland economisch niet zonder Engeland kan. Het is een gevoelig onderwerp, zegt ze, onder haar vrienden bestaat ook verdeeldheid. „Als je weet dat een ander er anders over denkt dan jij, dan begin je er gewoon niet meer over.”||https://www.nrc.nl//nieuws/2022/09/12/niet-elke-schot-staat-in-de-rij-voor-het-afscheid-a4141660
2022-09-12||Bij de meedoen-balie begint voor inwoners van het azc de lange weg naar betaald werk||Ahmed Haji Omer tovert het kantoortje tegenover de stempelpost in de voormalige kazerne rap om tot ‘meedoen-balie’. Hij zet een bord Oreo-koekjes op een bijzettafeltje en plaatst wat extra stoelen. Omer, een frisse dertiger met kort zwart-grijs haar, is een van de bewoners van Schalkhaar, het asielzoekerscentrum net buiten het gelijknamige dorpje nabij Deventer. Hij helpt medebewoners die een bezigheid zoeken.  Tussen de gebouwen die 650 asielzoekers huisvesten, ligt een moestuin. Dat is waar de bewoners werken: ze maken handgeschreven bordjes met  plantennamen, schoffelen, zaaien en oogsten. Ze beheren ook de stomerij en het winkeltje, en brengen de kleine kinderen ’s ochtends naar de weg. Daar stopt de bus om hen naar de school in de bebouwde kom te brengen.  Zoals elke woensdag is er vandaag in Schalkhaar een inloopochtend voor bewoners die iets om handen willen hebben – taalondersteuning bijvoorbeeld, sport of vrijwilligerswerk. Die dag is niet toevallig gekozen: op woensdag moeten alle bewoners van het azc zich melden en een stempel halen. Dan kunnen ze meteen even langs de ‘meedoen-balie’, dacht Michiel ten Bulte (38), de organisator ervan en projectleider voor vrijwilligerscentrale Deventer Doet. Hij kan de hulp van Ahmed goed gebruiken, want die spreekt vloeiend het Koerdische hoofddialect Kurmanci, Arabisch en Engels.  De eerste die vandaag langskomt, stelt zich voor als Naif. Net als Ahmed komt hij uit Koerdisch Irak, en hij wil graag werken. Luid pratend beginnen de mannen met het invullen van het aanmeldingsformulier. Ahmed schakelt over op het Engels om met Ten Bulte te overleggen of Naif meekan naar het muziekfestival waarvoor binnenkort het opbouwen begint. Het gaat om onbetaald werk; vrijwilligers krijgen koffie en broodjes tijdens de werkzaamheden die ze samen met Nederlanders uitvoeren, en na het sjouwen hebben ze gratis toegang. Daarmee voldoet deze werkplek aan de voorwaarden die Deventer Doet stelt. Ten Bulte: „Meedoen gaat over contact maken, de taal leren en kennismaken met onze gewoontes. Organisaties die op het azc gratis arbeidskrachten willen oppikken die de hele dag zonder contact in een loods moeten bollen pellen of sjouwen, kunnen wij niet gebruiken.”  Dan komt Bienvenue binnengewandeld, een slanke twintiger in een lichtblauw poloshirt met daaronder een witte broek. Hij begroet Ahmed en Ten Bulte met een ferme schouderklop en stelt zich voor aan nieuwkomer Naif. Ook hij geeft zich op voor de opbouw van het muziekfestival. In vloeiend Nederlands vraagt hij Ten Bulte of dit net zo’n klus is als het theaterfestival van laatst. Dan gaan ze over op Engels, zodat Ahmed ook kan meepraten.  Aan het einde van de inloopochtend komt nog een nieuweling binnen: Sameer uit Jemen. Hij wil zijn tijd nuttig besteden, zegt hij, en elk contact is welkom. Hij zou graag wekelijks een rolstoelwandeling maken met ouderen uit het verzorgingshuis verderop, zegt hij, maar dat zit er tot zijn spijt niet in. Hij is geblesseerd aan zijn knie.  Sameer is sinds vorig jaar november in Nederland en kreeg op 13 januari 2022 een verblijfsvergunning voor vijf jaar. Hij is een van de 136 statushouders die de gemeente Deventer dit jaar toegewezen heeft gekregen, naast 350 Oekraïners. Samen met een inburgeringsconsulent van de gemeente heeft Sameer de afgelopen weken zijn Plan Inburgering en Participatie (PIP) opgesteld. Dit is een belangrijke vernieuwing in de Wet inburgering, bedoeld om de integratie in de Nederlandse maatschappij te versoepelen. In Sameers PIP is opgenomen dat hij begint aan de ‘B1 inburgeringsroute’: via taalles en trainingen op de werkvloer werkervaring opdoen. Doel is dat hij over drie jaar betaald werk heeft in de IT, zijn vakgebied.  Sameer hoopt al eerder te kunnen werken voor een normaal salaris. Tot dat moment ontvangt hij van de gemeente een bijstandsuitkering. Mogelijk gaat die straks omhoog; er wordt gewerkt aan gezinshereniging zodat hij met zijn vrouw en twee kinderen een huurwoning in Deventer kan betrekken.  Door Sameers rappe Amerikaans-Engelse tongval en zakelijke manier van praten klinkt het alsof hij een businessplan uiteenzet. Hoe hij zo snel een vergunning kreeg? Hij weet het niet.  Het contrast met Bienvenue is groot. Die is al dik tweeënhalf jaar in Nederland, maar zijn kans op een vergunning is volgens Ten Bulte „nihil”. En dat terwijl Bienvenue naar eigen zeggen echt niet veilig is in zijn moederland Congo. „Net als in Jemen woedt in Congo al jaren een bloedige burgeroorlog”, zegt Ten Bulte.  „Ik heb hier al heel wat mensen in een depressie zien glijden”, zegt Michiel ten Bulte, als hij de flyers met informatie over werken in het Arabisch, Koerdisch, Nederlands en Engels opruimt. „Ook bij Bienvenue zie ik het gebeuren. Hij heeft een bewonderenswaardig positieve levenshouding. Maar stel je voor: als vrijwilliger ging hij kamers schilderen in de nieuwe noodopvang voor Oekraïense vluchtelingen. Binnen een maand was er voor hen een veel mooiere plek klaar dan deze kazerne waar hij al twee jaar leeft. Oekraïense vluchtelingen mogen hier meteen naar school en aan het werk, terwijl hij in een soort niemandsland blijft hangen.” Het frustreert Ten Bulte mateloos. Hij vraagt zich af waarom niet álle vluchtelingen meteen aan het werk mogen, ongeacht afkomst. Waarom ze wettelijk pas betaald mogen werken als hun asielaanvraag minimaal zes maanden in behandeling is. En waarom ze, als het dan eindelijk mag, maar 24 weken per jaar betaald mogen werken. Het is, verzucht Ten Bulte, dat de mensen voor wie hij zich inspant hem zo inspireren. Daarom zet hij door. „Er zou in de politiek eens iemand echt in de bres moeten springen voor álle vluchtelingen”, zegt hij. „Zodat meedoen geen loze kreet is.” Ten Bulte prijst zich gelukkig met de gemeente Deventer. Die is medefinancier van Deventer Doet, vangt op diverse locaties nu 940 niet-westerse en Oekraïense vluchtelingen op en voert een actief participatiebeleid.  De meedoen-balie in azc Schalkhaar begon in 2017, Ten Bulte sloot indertijd aan als vrijwilliger. Het initiatief valt onder een landelijk project, dat voortkwam uit succesvolle proeven die in 2015 plaatsvonden in Nijmegen en Utrecht. Inmiddels hebben 38 asielzoekerscentra meedoen-balies. Voornaamste financier is het ministerie van Sociale Zaken, verantwoordelijk voor de uitvoering van de Wet inburgering. Gedoe over het budget is er steevast. Ten Bulte krijgt als coördinator nu acht uur per week betaald, en Deventer Doet garandeert de continuïteit.  Rob de Geest, de Deventer wethouder (PvdA) die werk, inkomen, asiel en integratie in zijn portefeuille heeft, noemt het logisch dat gemeenten de inburgering van statushouders aansturen. „We hadden nieuwkomers toch al aan de balie voor wonen en bijstand. Nu kunnen we veel meer voor ze doen.”  Daar ligt volgens hem wel meteen het probleem. „Het budget dat het Rijk beschikbaar stelt, is ontoereikend. Het is alleen voor nieuwkomers die na 1 januari 2022 een verblijfsvergunning kregen.”  Daardoor valt een groep statushouders net buiten de aangepaste wet. Zij behoren tot wat de ‘ondertussengroep’ is gaan heten. Ze kregen kort voor 2022 een verblijfsvergunning, waren al gekoppeld aan de gemeente en begonnen met inburgeren onder de oude wet. De Geest wil geen hard onderscheid maken tussen mensen die onder het oude of nieuwe regime vallen. „Wij willen beide groepen helpen. Als gemeente is het in ons belang dat elke nieuwe inwoner gelukkig en weerbaar is. Om deze ambitie te kunnen waarmaken en hen bij te staan in een snelle inburgering volgens de nieuwe wetgeving, vullen wij de begroting aan met eigen middelen, uit een reservepot.” De drie inburgeringsconsulenten van de gemeente hebben sinds begin dit jaar 22 inburgeringsplannen opgesteld – nog 114 te gaan dus. Uiteindelijk moeten alle nieuwkomers, net als Sameer, zo via een ‘leerroute’ in een ‘voorportaal naar werk’ belanden. Intussen lukt het Michiel ten Bulte al maanden niet om een Turkse leerkracht als vrijwilliger op een school te plaatsen. Ondanks de krapte op de arbeidsmarkt. Hij vermoedt dat werkgevers de taalachterstand bezwaarlijk vinden. Het weerhoudt hem er niet van na de inloopochtend een basisschool in de buurt te bezoeken. „Deze man is goed opgeleid en ervaren. Als ze hem gewoon laten meedoen, zien ze vanzelf zijn capaciteit.” De Tweede Kamer debatteert medio september over inburgering. Daarbij komt een voorstel tot wetswijziging ter sprake van minister Karien van Gennip (Sociale Zaken en Werkgelegenheid, CDA). Dit moet ervoor zorgen dat asielzoekers die Nederland binnenkwamen voor 2022 een overgangsregeling krijgen waardoor zij ook mogen inburgeren volgens de nieuwe regels. Een goed idee, meent Kamerlid Anne-Marijke Podt (D66). „De nieuwe wet bevat nog veel hardheden die mensen eerder schaden dan vooruithelpen. Inburgeren duurt sowieso minstens drie jaar. Inmiddels weten we dat 68 procent van de Oekraïners die dit jaar in ons land kwamen al aan het werk is. Daar wordt iedereen beter van. Dus laten we van dit inzicht leren en alle vluchtelingen zo snel mogelijk aan het werk helpen, ongeacht hun land van herkomst of hun status.” Podt werkt aan meer veranderingen in de huidige inburgeringswet. Haar initiatiefnota daartoe wordt binnenkort besproken in de Tweede Kamer. Ze wil onder meer asielzoekers toestaan direct betaald werk te doen, waar ze nu nog zes maanden moeten wachten. Ook wil Podt af van de beperking dat slechts 24 weken per jaar betaald werken is toegestaan zolang er geen verblijfsvergunning is. „Het gaat mij erom dat we al eerder beginnen met meedoen, niet pas als iemand statushouder is. We moeten ook mogelijkheden voor taal, werk en onderwijs bieden aan mensen die nog in een azc zitten.”||https://www.nrc.nl//nieuws/2022/09/12/bij-de-meedoen-balie-begint-voor-statushouders-de-lange-weg-naar-betaald-werk-a4141612
2022-09-12||Onwennig en weifelend: Siemens moet wennen aan rol in het hart van de wereldpolitiek|| Vraag het maar aan Siemens. Wéér probeerde Gazprom vorige week het stilleggen van Nord Stream aan het Duitse industrieconcern te wijten. Vicedirecteur Vitali Markelov zei dinsdag 6 september op het Eastern Economic Forum in Vladivostok dat Siemens eerst apparatuur moest repareren. Dan kon de gasleiding zo weer open. Dus waarom aan Gazprom vragen hoe het zit met het gas? Het was de zoveelste keer dat Gazprom wees naar Siemens (300.000 werknemers, omzet in 2021 62 miljard euro). Al eerder, in juli, zou het dwars hebben gelegen bij het vervoer van een turbine naar Rusland die nodig was voor Nord Stream.  Beide Gazprom-claims gelden als ongefundeerd. Maar het meer dan 170-jaar oude Siemens, actief in allerlei markten, is  er wel door verwikkeld geraakt in het conflict tussen Rusland en het westen. Der politische Konzern, noemde de Süddeutsche Zeitung Siemens al in juli.  Het is een onwennige rol voor het bedrijf: ondernemingen proberen doorgaans zo ver mogelijk weg te blijven van politieke onderwerpen.  In Duitsland wordt met interesse gevolgd hoe Siemens met de situatie omgaat. Want wat het bedrijf nu overkomt, versterkt een angst die bij andere grote industrieconcerns als Volkswagen leeft: dat ook zij meegesleept worden in een conflicten, nu  de spanningen met China oplopen en de wereld steeds verder verdeeld raakt in blokken. De aanwezigheid van Siemens in Rusland begon in 1851 als leverancier van onderdelen voor de telegraaflijn tussen Moskou en Sint-Petersburg. Ze eindigde 170 jaar later met het onderhoud aan de hogesnelheidslijn tussen diezelfde steden. De Duitse industriegigant – die voor de oorlog 3.000 werknemers in Rusland had – maakte op 12 mei bekend zich volledig terug te trekken uit het land, vanwege de invasie in Oekraïne.   Voor Siemens, dat al een belangrijk deel van de activiteiten had stilgezet direct na de invasie, was het een lastig besluit. Het vertrek kostte ruim 600 miljoen euro. Maar  blijven was geen optie meer. De druk op bedrijven om te vertrekken uit Rusland was te groot. Siemens stond op een beruchte lijst van Yale University die bijhield welke bedrijven nog zaken deden in het land (hoewel het Duitse concern al bij het begin van de invasie een groot deel van de activiteiten in Rusland had stopgezet). Het moeilijke en relatief late besluit was de eerste ongemakkelijke politieke keuze voor Siemens in het conflict tussen het Westen en Rusland. Veel bedrijven stonden onder druk om uit Rusland te vertrekken, maar voor Siemens ging het om een belangrijke markt en een historische band – en een groot aantal werknemers. Toch kon het allemaal nog een stuk erger, zo bleek de afgelopen drie maanden. Het bedrijf staat in het middelpunt van de discussie  over Nord Stream, een gasleiding waar het bedrijf al jaren nauw bij betrokken is.  Afgelopen juli zou Siemens volgens Gazprom een gasturbine niet willen opsturen, waardoor er geen gas kon stromen. En anderhalve week geleden zou Siemens een olielek niet willen repareren. De bezwaren van Gazprom worden  in Europa over het algemeen niet serieus genomen; ze gelden als propaganda omdat Rusland geen gas wil leveren. Maar ze worden wel voortdurend herhaald. Op vrijdag 2 september kreeg Siemens de schuld, op zaterdag 3 september ook weer. Afgelopen week waren er de uitspraken van Markelov in Vladivostok. Gazprom verspreidde zelfs foto’s van wat een Siemens-inspecteur zou zijn bij het olielek: Siemens had het lek zelf geconstateerd, maar deed vervolgens niks, aldus Gazprom. In beide zaken – turbine en olielek – vroeg de Duitse pers zich af: waar is Siemens? Pas na een paar weken mengde het zich in de turbinerel. Siemens zei dat het geen correlatie zag tussen het ontbreken van de turbine en het stoppen van de gasstromen. „Dat werd de hoogste tijd”, becommentarieerde het Duitse Handelsblatt. Wie de leugens van Moskou niet pareert, helpt eraan mee, schreef de krant. Begin september werd de kritiek nog veel feller. Siemens staat hulpeloos tegenover een dictatuur, schreef buitenlandredacteur Mathias Brüggmann van Handelsblatt in een vlammend commentaar. Op het olielek had Siemens volgens hem wéér veel te zuinigjes gereageerd: het bedrijf had alleen gezegd dat een dergelijk lek geen probleem moet vormen. En toen Gazprom de beschuldigingen bleef herhalen, zei Siemens alleen dit „voor kennisgeving te hebben aangenomen”.  Heeft Siemens wel begrepen dat we ons in een internationale informatie-oorlog bevinden, schreef Brüggmann, waarin je terug moet duwen?  Poetin doet volgens hem net als Hitler in 1939 in Polen alsof anderen de fout in gaan en hijzelf alleen maar „terugschiet”, schreef Brüggmann. En dat kan je niet laten gebeuren.  Onwennig. Traag. Weifelend. De rol in het hart van de wereldpolitiek valt Siemens duidelijk niet makkelijk. En dat is ook niet verbazend. Het bedrijfsleven wíl doorgaans niet in het hart van de wereldpolitiek staan. Dat brengt alleen maar risico’s met zich mee.  Toch bestaat in het Duitse bedrijfsleven een besef dat deze ontwikkeling mogelijk nog een stuk verder zal gaan. De Süddeutsche Zeitung schreef al dat er een logische nieuwe uitdaging voor Siemens klaarligt: China. In een wereldeconomie die steeds meer in blokken uiteen dreigt te vallen, ligt er voor Duitse ondernemingen die groot zijn in dat land – de omzet van Siemens in China is 8 miljard euro – een ingewikkelde toekomst. Want hoe ga je om met China als het Taiwan binnenvalt? Wat als je gedwongen wordt stelling te nemen, zoals Siemens nu?  Dit mag nog ver weg lijken, maar het is een belangrijk onderwerp in bestuurskamers. Dat bleek eerder dit jaar bijvoorbeeld uit een uitgebreid artikel van de Financial Times over Volkswagen. Dat documenteerde precies welke zorgen er bestaan in de top van die enorme autobouwer, die de helft van zijn winst behaalt in China. Een vertrek uit Rusland zou een gevaarlijk precedent kunnen scheppen voor een vertrek uit China, klonk het. Mocht het zover komen, dan is dat een „existentiële crisis” voor Volkswagen, zei een hooggeplaatste manager tegen FT. Zover is het nog niet. Maar de grote Duitse industriebedrijven die de afgelopen decennia flink zijn gegroeid in China, kunnen zich maar beter  voorbereiden op verschillende scenario’s. Anders lopen ze het risico uiteindelijk  net zo aarzelend over te komen als Siemens nu.  ||https://www.nrc.nl//nieuws/2022/09/12/onwennig-en-weifelend-siemens-moet-wennen-aan-rol-in-het-hart-van-de-wereldpolitiek-a4141626
2022-09-12||De 5 lessen die de krijgsmacht kan leren uit de oorlog in Oekraine|| Een eindeloze regen van granaten, raketten, kogels en gps-geleide projectielen: de oorlog in Oekraïne is er  een van grootschalig gebruik van munitie. Er dreigt nu een omvangrijk munitietekort, zo waarschuwde de hoogste chef van de Nederlandse krijgsmacht vorige week in de Tweede Kamer. Nederland trekt dan ook tientallen miljoenen euro’s uit voor het aanvullen en opbouwen van munitievoorraden. Het ministerie  begon er vorig jaar mee, en doet er in deze Defensienota nog een schep bovenop. Alleen zo kan de Nederlandse krijgsmacht een oorlog als in  Oekraïne lang volhouden, is het idee. „Oekraïne heeft alleen aangetoond dat zelfs een relatieve grootmacht als Rusland, met behoorlijk grote voorraad munitie, snel door het moderne spul heen raakt en moet terugvallen op oude, domme wapens”, zegt militair historicus Christ Klep. „Stel dat Defensie een voorraad opbouwt van 5  tot 10 procent van wat de Russen hebben, dan nog zijn we bij een grootschalig conflict binnen een paar dagen door onze munitie-voorraden heen.” Het is typerend voor de nota, waarover de Tweede Kamer woensdag debatteert. Gealarmeerd door Oekraïne steekt Nederland structureel vijf miljard euro per jaar extra in de krijgsmacht – een verhoging  met 40 procent. Het geld wordt over de hele krijgsmacht uitgestrooid met vele tientallen, betrekkelijk kleine uitgaven. „Het is een echte poldernota”, vindt Klep, „alle krijgsmachtonderdelen krijgen er  een beetje geld bij, waarbij we vooral meer van hetzelfde doen.”  Dick Zandee, defensiespecialist bij Instituut Clingendael, ziet dat als „een typische defensie-reflex: zodra de geldkraan opengaat, wordt over de volle breedte van alles bijgekocht en gemoderniseerd. Iedereen tevreden, geen gedonder in de tent.” Terwijl de oorlog in Oekraïne volgens de experts voldoende aanknopingspunten biedt grondig te   kijken naar de eigen krijgsmacht. Neem de lange-afstand-artillerie die de Oekraïners zo helpt. „Daarmee kun je de vijand diep treffen, dus ver achter de achter de frontlinie. Omdat het steeds moeilijker wordt er met vliegtuigen door te dringen, heb je grondgebonden systemen nodig, zoals de panterhouwitsers en de HIMARS.” Nederland gaat ook lange-afstand-wapens kopen, maar onduidelijk is hoeveel – en hoe die ingepast worden. Zeker in de eerste weken na de Russische inval bleken de Oekraïners zeer effectief Russische tanks te kunnen uitschakelen met westerse antitankwapens zoals de Javelin. „De Nederlandse landmachtmensen zeiden toen: ‘De Russen beschermen hun tanks niet goed. Wij doen dat wel’. Ik moet het nog zien”, zegt Klep „De volgende generaties Javelin-achtige systemen komen eraan; straks heb je antitankwapens die ‘rondhangen’ in de lucht. Ik betwijfel sterk of de tank dat overleeft.” Er zijn meer lessen te trekken uit de oorlog voor de krijgsmacht,  vertellen Klep, Zandee en Martijn Kitzen, hoogleraar aan de Nederlandse Defensie Academie. Tijdens de Koude Oorlog lag de nadruk op de eerste hoofdtaak van de krijgsmacht: de verdediging van het eigen grondgebied en dat van de NAVO-bondgenoten. Na de val van de Muur verschoof de aandacht naar de tweede hoofdtaak („bijdragen aan de internationale rechtsorde”) met missies naar crisisgebieden als Bosnië, Afghanistan en Mali. (De derde hoofdtaak is de ondersteuning van de civiele autoriteiten, zoals tijdens de coronapandemie.) Met de oorlog in Oekraïne is de pendule teruggezwaaid en bereidt Nederland zich weer vooral voor op een gevecht in Europa, tegen Rusland. „In de defensienota’s van afgelopen jaren stonden vele pagina’s over crisisbeheersing in de ‘zandbak’ van landen buiten Europa. In deze defensienota staat hierover één kleine alinea”, zegt Zandee. Een logische keuze, vindt hij, maar er hoort wel iets bij, namelijk: Rusland is zwak op zee, maar is sterk op het land – zo leek het althans tot voor kort. Bij de NAVO-landen is dat andersom, zegt  Zandee. „Dus moet Nederland meer investeren in de landmacht. Dat gebeurt nu wel; de landmacht mag wat dingetjes kopen, zoals lange-afstand-artillerie. Van een aantal tanden bijzetten is alleen geen sprake.” Zo zijn tellen de twee Nederlandse manoeuvre-brigades maar 2,5 respectievelijk 3 bataljons (een eenheid van 600 tot 800 militairen), en niet 4 bataljons zoals met de NAVO  afgesproken. Dat blijft ook zo. Wel krijgen de brigades eigen eenheden voor vuursteun en logistiek. De 13 Lichte Brigade in Oirschot, die nu nog opereert in pantservoertuigen (Boxers) met lichte bewapening, wordt verzwaard tot ‘medium’. „Geen idee wat dat betekent”, zegt Zandee. „Ik zou zeggen: mechaniseer de 13 met zware pantservoertuigen, zoals de CV90 of  zelfs tanks. Dan krijg je een grotere en meer duurzame gevechtskracht tijdens een groot conflict als dat in Oekraïne.” Daarin kan Klep zich wel vinden: „In zo’n gevecht lokaliseer je eerst met goede inlichtingen à la minute de vijand, die je onder vuur neemt met bijvoorbeeld mortieren: tempo, tempo, tempo! Na een paar dagen zet je lange-dracht-artillerie in als HIMAR’s of de nieuwste houwitsers om bijvoorbeeld door munitiedepots en bevoorradingscentra achter de frontlinie aan te vallen. Dat is wat je kan leren van Oekraïne. Het zou een logische keuze zijn om daarvoor bijvoorbeeld twee zware brigades op te bouwen voor de frontlinie, maar dat doen we niet. En welke lange-dracht-wapens we kopen en hoeveel, is onduidelijk.”  Oekraïense munitieopslagplaats in de door Rusland aangevallen Donetsk-regio. Foto Anotolii Stepanov/AFP
 De VS zijn bezig met de ontwikkeling van nieuwe HIMAR’s en houwitsers die nog veel verder schieten. Het gaat daarbij om wapensystemen die duur zijn in de aanschaf en in de exploitatie, door de hoge prijzen voor de gps-geleide projectielen en regelmatige updates. „Laten we dit samen met de Duitsers doen”, zegt Zandee: „De eenheid met deze wapens vecht niet met een brigade mee aan het front, maar die laat je vanaf enige afstand vuren.” Zandee schreef onlangs een rapport over specialisatie en samenwerking in Europa. Nederland werkt al samen met de Duitsers, onder meer in een tankbataljon en de luchtmobiele brigade, en met de Belgen, bijvoorbeeld bij de marine. Defensie benoemt daarnaast veel specialismen, zoals radar, Patriot-raketten en cyber. Maak van bijvoorbeeld dat laatste dan ook een echt Nederlands specialisme, zegt Klep:  „De gedachte dat de Russen in een uurtje heel Oekraïne platleggen, is te simpel gebleken. Het internet is, anders dan het elektriciteitsnetwerk zo gefragmenteerd, dat het lastig is het hele systeem van buitenaf uit te schakelen. Daaruit kun je heel belangrijke les trekken: je kunt je blijkbaar verdedigen tegen cyberaanvallen.  Oekraïne toont dat je een langetermijnstrategie nodig hebt voor cyber en voor beïnvloeding. En dat je daarbij moet samenwerken met burgers, bedrijven en niet-gouvermentele organisaties.” Vooralsnog blijft Nederland doen wat het al heel lang doet, en veelal op dezelfde manier. Een voorbeeld daarvan is het Korps Mariniers, dat al sinds de dagen van Michiel de Ruyter is gespecialiseerd in het vanaf een schip aan land gaan. „Dat concept is grotendeels achterhaald”, zegt Zandee. Zeker grote amfibische operaties zijn onmogelijk geworden, doordat de aanvoerschepen dagen vóór de landing gezien en aangevallen kunnen worden. Het korps krijgt nu zijn eigen lange-afstand-wapens. „Het korps mag niet verdwijnen en krijgt gewoon wat extra’s. Is dat geen omkering van zaken?”, vraagt Klep. „Je kan ook zeggen: maak van het korps een landmachtbrigade die bijvoorbeeld goed is in lange-afstand-vuur. Dat is in wezen wat de Amerikanen doen.” Het is logisch dat de krijgsmacht zich nu richt op afschrikking in Europa, zegt Martijn Kitzen, hoogleraar aan de Nederlandse Defensie Academie. „Maar de oorlog tussen Rusland en Oekraïne is uiteindelijk niet meer dan een onderdeel van een veel groter geopolitiek spel.” Je ziet dat de macht van het Westen tanende is, zegt Kitzen, nu het geopolitieke gewicht van Azië en vooral China snel toenemen. „Dat Rusland het aandurfde Oekraïne nu aan te vallen, is geen toeval. Poetin schatte het Westen in als zwak. Je zult meer assertiviteit gaan zien, niet alleen van grote landen, maar ook kleinere landen.” Hij noemt als voorbeeld Mali dat onlangs de Fransen min of meer verjoeg. Explosie in een flat na een Russische tankbeschieting in havenstad Marioepol. Foto Evgeny Maloletka/AP De Amerikanen mogen Oekraïne dan volop steunen, zegt Kitzen, „voor hen is dit een tactische oorlog. Het grote strategische conflict is dat met de grootmacht China.”  Het is volgens Kitzen een teken aan de wand dat een Nederlandse marineschip onlangs met bondgenoten patrouilleerde in de Stille Zuidzee: „Dat is onderdeel van het geopolitieke schaduwspel dat de komende jaren op veel plekken zal worden gespeeld.” Dit spel is een kolfje naar de hand van het Korps Commando Troepen, dat in conflictgebieden kan opereren. Nederland heeft relatief veel van dit soort elite-eenheden, maar „het verschuiven van de wereldorde gaat de hele krijgsmacht raken”, zegt Kitzen: „We moeten ook weer missies gaan doen, zoals eerder in Afghanistan en Mali. Verder moeten we door de geopolitieke rivaliteit  in de toekomst ook nadenken over nieuwe taken. Is het bijvoorbeeld denkbaar dat de krijgsmacht een rol krijgt in het veiligstellen van grondstoffen?”||https://www.nrc.nl//nieuws/2022/09/12/dit-is-een-echte-poldernota-je-moet-veel-scherper-kiezen-zeggen-de-defensieexperts-a4141654
2022-09-12||Zorgorganisaties ActiZ, LHV en V&#038;VN tekenen zorgakkoord (nog) niet||ActiZ, de branchevereniging van zorgorganisaties voor ouderen en chronisch zieken, tekent het Integraal Zorgakkoord nu niet. Dat staat in een maandagavond gepubliceerde verklaring. De brancheorganisatie wil eerst garanties dat de afspraken uit het zorgakkoord uitvoerbaar zijn, onder meer op financieel gebied. Bij ActiZ zijn zo’n vierhonderd organisaties aangesloten. Ook de beroepsvereniging van verpleegkundigen V&VN wil  het akkoord vooralsnog niet tekenen.  De vereniging sprak maandagavond wel steun uit, maar wacht op akkoord van alle andere grote partners, meldt beroepsvereniging V&VN in een verklaring. Volgens de organisatie zijn er nog „belangrijke aandachtspunten” in het plan.  V&VN denkt dat de doelstellingen alleen kunnen worden bereikt als goed wordt samengewerkt tussen verschillende partijen in de zorg, zoals huisartsen, aanbieders van wijkverpleging en verzekeraars. De Landelijke Huisartsen Vereniging (LHV) heeft na afloop van hun ledenvergadering op maandag ook gezegd het zorgakkoord niet te ondertekenen „tenzij er binnen drie maanden op belangrijke punten aan de randvoorwaarden wordt voldaan”. Vanuit die beroepsgroep kwam de afgelopen dagen felle kritiek op het akkoord.  Het Integraal Zorgakkoord (IZA) moet op Prinsjesdag, volgende week dinsdag, worden gepresenteerd. In de overeenkomst staan alle afspraken over de zorg voor de komende vier jaar, opgesteld door minister Ernst Kuipers (Volksgezondheid, D66). Het is de bedoeling dat alle betrokkenen zoals huisartsen, ziekenhuizen en andere zorginstellingen, het akkoord ondertekenen. Dat is tot nu toe nog niet gelukt, omdat veel partijen kritiek hebben op de afspraken. Het is nog niet zeker of de definitieve tekst, waar als sinds april over wordt onderhandeld, op Prinsjesdag klaar zal zijn.  In augustus lekte een conceptversie van het zorgakkoord uit, waarvan de inhoud flink werd bekritiseerd door de zorgsector. De kritiek kwam voornamelijk van huisartsen en wijkverpleegkundigen, omdat hun budget naar beneden wordt bijgesteld. Huisartsen krijgen 80 miljoen minder, wijkverpleegkundigen maar liefst 600 miljoen. De Landelijke Huisartsen Vereniging zei in augustus al dat het akkoord „geen handtekening verdient van huisartsen”. Maar het uiteindelijk zorgakkoord dat begin september werd opgestuurd, verschilt nauwelijks van de eerdere uitgelekte versie. Ook punten waar veel kritiek op kwam zijn weinig veranderd. ||https://www.nrc.nl//nieuws/2022/09/12/branchevereniging-ouderenzorg-tekent-integraal-zorgakkoord-niet-verpleegkundigen-wel-a4141625
2022-09-12||De hoorzorg is door de komst van opticiens nu een vechtmarkt|| Hommeles op de markt voor hoortoestellen.   Relatief nieuwe spelers zoals Hans Anders en Specsavers, die de afgelopen twintig jaar toetraden tot de markt, zijn tegenover traditionele audiciens komen te staan. Branchevereniging De Kwaliteitsaudiciens maakt zich zorgen om de kwaliteit van de hoorzorg, en specifieker over goede nazorg van de klanten. De komst van nieuwe spelers heeft de prijsdruk opgevoerd, waardoor volgens de branchevereniging de kwaliteit van de zorg onder druk is komen te staan. Zorginstituut Nederland doet namens de overheid systematisch onderzoek naar de kwaliteit van zorg in Nederland. Momenteel onderzoekt het instituut mogelijkheden het ‘hoorzorgtraject’ te verbeteren, de resultaten daarvan worden eind dit jaar verwacht. Aanleiding voor het onderzoek is onder meer de vergrijzing en daarmee het toenemende aantal slechthorenden, zegt een woordvoerder. „Gehoorproblemen bemoeilijken maatschappelijke participatie.”  Het ministerie van Volksgezondheid, Welzijn en Sport (VWS) heeft het Platform Hoorzorg Hulpmiddelen opgericht, dat onder meer de toenemende druk op de hoorzorg behandelt. Een woordvoerder van VWS zegt bekend te zijn met signalen uit de sector over de kwaliteit van nazorg, en zegt nog te onderzoeken hoe groot het probleem is door in gesprek te gaan met verschillende partijen. „Vooralsnog” gaan de zorgen niet specifiek over bepaalde partijen, zegt de woordvoerder. De hoorzorgmarkt is een markt die de aflopen decennia een vrij constante groei kende, met als grootste aanjagers daarvan vergrijzing en, recenter, een toename in gehoorproblemen bij jongeren. Het aantal verkochte hoortoestellen groeide in 2021 met 12 procent ten opzichte van een jaar eerder, van 316.337 naar 354.444. De afgelopen twintig jaar was die constante groei reden voor opticiens als Specsavers en Hans Anders om naast de oogzorg óók de hoorzorg in te stappen.  Specsavers was altijd al een prijsvechter in de brillen- en contactlenzenmarkt, waar het relatief goedkope diensten aanbiedt. Zo'n prijsvechter wilde het ook worden op deze markt. Daarvoor zag het in 2007, toen het begon met de verkoop van hoortoestellen, een commerciële kans, zegt directeur Remko Berkel,   „vanwege de hoge prijzen van concurrenten”. Hans Anders stapte de markt op vanwege „kansen in het lagere segment”, zegt communicatiedirecteur Rian van Koulil. Een hoortoestel wordt voor 75 procent vergoed, de overige 25 procent is een eigen bijdrage. Die bijdrage nemen Specsavers en Hans Anders in veel gevallen over. Ook hoorspecialist Van Boxtel neemt die bijdrage in sommige gevallen over. De partijen profiteerden van hun reeds bestaande winkels: daar kon nu ook hoorzorg geboden worden. Berkel: „En de kosten kunnen we eigenlijk verdelen over twee bedrijven.”   Dat in combinatie met een nadruk op efficiëntie is volgens Berkel de basis waarop Specsavers kon uitgroeien tot marktleider op de hoorzorgmarkt, sinds 2018.      Ook branchevereniging De Kwaliteitsaudiciens, waarbij  onder meer Beter Horen, Schoonenberg en Van Boxtel zijn aangesloten, ziet dat de komst van Specsavers en Hans Anders meer efficiëntie (ofwel: meer geholpen klanten per dag) heeft bewerkstelligd, die nodig was in de sector en de prijzen van hoorzorg ten goede kwam. Maar inmiddels slaat dat door, zegt vertegenwoordiger van de branchevereniging Dennis Havermans, die tevens directeur strategie is van Beter Horen (en dus concurrent van Specsavers en Hans Anders).  De vereniging heeft er geen twijfel over dat alle verstrekkers in de hoorzorg kwalitatief goede toestellen verkopen – maar hoorzorg is méér dan dat, zegt ook Nadine de Kort, adviseur van De Kwaliteitsaudiciens en onderdeel van het platform Hoorzorg Hulpmiddelen van VWS.  Een audicien zou volgens haar met een klant samen op zoek moeten gaan naar „passende hooroplossingen”, die zoektocht is méér dan een kwalitatief goed hoortoestel verstrekken, vindt zij. „Niet iedereen heeft überhaupt een toestel nodig, soms dragen hulpmiddelen thuis voldoende bij aan het verbeteren van de kwaliteit van leven, zoals een hardere deurbel. In een zorgmarkt moet je ervoor oppassen dat je een hulpmiddel niet alleen maar in prijs vergelijkt en de zorgkant uit het oog verliest.”  De verschillende spelers moeten wél dezelfde visie op zorg hebben, dat is nu niet zo Dennis Havermans directeur van Beter Horen Volgens zowel Havermans als De Kort ontbreekt het soms aan intensieve nazorg en begeleiding. Zonder actieve begeleiding, waarbij de consument regelmatig met de audicien overlegt en evalueert, dragen mensen hun  gehoorapparaat minder of helemaal niet meer, volgens onderzoek dat de Europese branchevereniging EHIMA liet uitvoeren. In het begin is het soms wennen zo'n apparaat te dragen, en plots zoveel meer te horen. Als dat wennen niet meteen lukt, gaat het apparaat al gauw het nachtkastje in.  Eén op de vier hoortoestellen wordt niet of nauwelijks (minder dan een uur per dag) gedragen. Havermans: „Dat heeft geen zin, net zoals het geen zin heeft om medicatie in huis te halen en het vervolgens niet in te nemen.” Volgens een rapport uit 2019 van strategisch adviesbureau Strategies in Regulated Markets (SiRM) zou leeftijdsgerelateerde slechthorendheid de maatschappij zonder goede hoorzorg 5,8 miljard euro kosten door verminderde arbeidsparticipatie en verlies van kwaliteit van leven. In 2019 waren er in Nederland 2,6 miljoen mensen met gehoorverlies gerelateerd aan leeftijd. Specsavers zegt nazorg te bieden volgens de richtlijnen van de kwaliteitswaakhond Stichting Audicien Register (StAr). Berkel: „Als binnen vijf jaar een toestel of onderdeel vervangen of schoongemaakt moet worden, dan kan de klant daarvoor bij ons terecht.”  Havermans noemt nazorg in de vorm van schoonmaak en vervanging van onderdelen echter „onvoldoende”. „Goede nazorg betekent dat de audicien samen met de klant een revalidatieprogramma van in ieder geval vijf tot zes jaar opstelt en dat minstens één keer per jaar evalueert.” Maar volgens Berkel hebben sommige klanten helemaal geen behoefte om elk jaar terug te komen. „We sturen een open uitnodiging.” Hans Anders herkent zich niet in het geschetste beeld van de markt, zegt Van Koulil, waarbij de ene groep betere nazorg zou leveren dan de andere. „Wij denken  in behoeftes van een brede klantengroep.” Zij vindt juist dat andere audiciens consumenten „verleiden om betere producten te kopen dan ze nodig hebben”. „Geavanceerd, futuristisch, en dus duur. Wij doen daar niet aan mee: liever bieden we de kwaliteit die nodig is, en niet méér. Zo houden we het betaalbaar.” En ja, dat is ook commercieel interessant, omdat een „grote groep mensen” volgens haar vraag heeft naar „gewoon goede” apparaten. „Wij voorzien in die behoefte.” Ook Van Koulil  zegt nazorg te bieden conform de protocollen van de StAr. „We voldoen aan alle voorwaarden en zien onszelf als kwaliteitsaudicien.” Wil Verschoor, directeur van patiëntenvereniging Stichting Hoormij, is terughoudend met uitspraken over deze kwestie, die zij „gevoelig” noemt, omdat de vereniging in het belang van de patiënten goede contacten met alle audiciens onderhoudt. Ze ziet wel dat Specsavers en Hans Anders aan „de onderkant van de markt” zitten qua prijzen. „Audiciens van De Kwaliteitsaudiciens leveren wat meer kwaliteit.”  Maar, zegt ze ook: „Dankzij die verschillende partijen kunnen ook mensen met een kleine portemonnee een hoortoestel betalen.” Naast Beter Horen zijn ook traditionele audiciens als Schoonenberg en Van Boxtel aangesloten bij De Kwaliteitsaudiciens. Zij delen de zorgen van de vereniging, laten zij in een reactie weten.  Dat Specsavers en Hans Anders de eigen bijdrage bij de meeste toestellen overnemen, is volgens directeur van Specsavers Berkel de reden voor de kritiek van De Kwaliteitsaudiciens. „Het is een concurrerende markt. Maar wij komen ieder jaar door de kwaliteitscontroles van de StAr heen.” Hij is niet tegen marktwerking in de zorg, zegt Havermans van Beter Horen, „dat heeft juist geleid tot grote innovaties”, maar de verschillende spelers op die markt moeten dan wél dezelfde visie op zorg hebben. „Op dit moment is dat niet het geval.” Volgens een rapport uit 2019 van strategisch adviesbureau Strategies in Regulated Markets (SiRM) zou leeftijdsgerelateerde slechthorendheid de maatschappij zonder goede hoorzorg 5,8 miljard euro kosten door verminderde arbeidsparticipatie en verlies van kwaliteit van leven. In 2019 waren er in Nederland 2,6 miljoen mensen met gehoorverlies gerelateerd aan leeftijd. 800.000 mensen dragen een hoortoestel, 500.000 slechthorenden zijn onbehandeld.  Het rapport gaat enkel om leeftijdsgerelateerde slechthorendheid. Audiciens zien tegenwoordig steeds vaker andere vormen, bij jonge mensen. Volgens De Kwaliteitsaudiciens melden mensen zich op steeds jongere leeftijd bij de audicien. Voorheen zagen zij vooral klanten van boven de 65, nu zien zij ook twintigers en dertigers.  Een toenemend deel daarvan wordt gediagnosticeerd met tinnitus, soms wel de disco disease genoemd: ongeveer 2,5 miljoen Nederlanders lijden daaraan, in milde of ernstigere mate. Tinnitus is niet te genezen, wel kunnen audiciens hoortoestellen aanbieden met zogenoemde ‘ruismaskeerders’. Die vervangen het vervelende geluid met een prettiger geluid.||https://www.nrc.nl//nieuws/2022/09/12/onrust-op-de-hoortoestellenmarkt-door-de-komst-van-opticiens-a4141648
2022-09-12||Beleggers willen schadevergoeding van Philips na terugroepacties|| Hebben beleggers recht op een schadevergoeding van Philips? De VEB, de belangenbehartiger van beleggers, vindt van wel. Maandag werd bekend dat Philips aansprakelijk wordt gesteld voor de verliezen van beleggers door  „achtergehouden informatie”. De belangenorganisatie raamt de geleden schade op maar liefst 16 miljard euro. Philips begon anderhalf jaar geleden met een van de grootste medische terugroepacties ooit. Meer dan vijf miljoen slaapapneu-apparaten in 130 landen  worden momenteel vervangen of gerepareerd. Het isolatieschuim kan namelijk afbrokkelen en gevaarlijk zijn voor de gezondheid. Daarnaast kampt het bedrijf met bijzonder veel andere kwaliteitsproblemen, bijvoorbeeld met beademingsapparaten die uit kunnen vallen door elektrische storingen. Sinds de eerste publieke mededeling over de problemen met de apneu-machines daalde de beurskoers met meer dan de helft: 27 miljard euro. Daarvan zou volgens de VEB 16 miljard euro direct te wijten zijn aan gebrekkige informatievoorziening rond de apneu-affaire. De VEB geeft Philips nu eerst twee weken om met elkaar in gesprek te komen, maar dreigt alvast met andere opties. Zoals de Ondernemingskamer vragen onderzoek te doen naar de gang van zaken bij Philips sinds 2015. Ook kan de VEB rechtstreeks een collectieve  actie  beginnen. Philips zei maandag  „ervan overtuigd” te zijn dat het bedrijf „juist en integer heeft gehandeld”. „Dat beleggers hier iets mee gingen doen, hing in de lucht”, zegt  Jurjen Lemstra van Lemstra Van der Korst en gespecialiseerd in ondernemingsrecht. De advocaat-partner is „niet verbaasd” over de stap, maar vindt het noemen van een bedrag van 16 miljard euro „een forse manier om Philips onder druk te zetten”. Van de totale beurswaarde van Philips is  bijvoorbeeld nog maar 16 miljard euro over.  De schadepost is overigens niet hetzelfde als de daadwerkelijke claim, die zal lager zijn, zo benadrukt ook de VEB.   Wanneer hebben beleggers recht op een schadevergoeding? „De kernvraag is: vanaf wanneer wist Philips van ernstige mankementen aan de machines, of had het bedrijf het moeten weten?”, zegt Lemstra. „Koersgevoelige informatie moet een bedrijf onmiddellijk melden.” Door onderzoek van de Amerikaanse toezichthouder FDA is duidelijk dat een Amerikaanse dochteronderneming van Philips al in 2015 vermoedens had van  problemen met het degraderende schuim. Om nog onbekende redenen werd het bestuur van Philips (volgens  voormalig topman Frans van Houten) pas in het eerste kwartaal van 2021 op de hoogte  gebracht. In april vorig jaar begon de terugroepactie, en begon de beurskoers te kelderen. Toevallig was het in een zaak tussen de VEB en Philips waar de rechter vaststelde dat een bestuur zich niet zomaar mag verschuilen achter het argument dat informatie de top niet heeft bereikt. „Dat was in de jaren negentig”, zegt    Gerben Everts, directeur van de VEB. „De rechter zei toen: jullie hadden je proces zó moeten inrichten, dat je het wél wist.” Een moederbedrijf moet procedures en controleprocessen zo inrichten dat grote problemen worden gesignaleerd en de top bereiken.   Volgens Everts zijn jaarverslagen van het bedrijf dan ook  jarenlang misleidend geweest. Everts: „Het bestuur schreef jaar na jaar in control  te zijn geweest over de kwaliteit van de operationele processen.” Achteraf blijkt dit natuurlijk niet juist, vindt Everts. In het  verleden heeft de beleggersclub best wat bedrijven tot een schikking kunnen dwingen. Bijvoorbeeld in een zaak tegen Ageas, de rechtsopvolger van de Nederlands-Belgische bank Fortis. Die zou zijn aandeelhouders onvoldoende hebben geïnformeerd over de risico’s van de overname van ABN Amro, die aan de val van de bank vooraf ging. Die schikking volgde op het vernietigende oordeel van de Ondernemingskamer.  Dat de Ondernemingskamer nu  al genoemd wordt is interessant, vindt Lemstra, zelf niet betrokken bij de kwestie tussen VEB en Philips. „De VEB heeft die  route ook  bewandeld in het Unilever-dossier, begin jaren 2000.” Daar ging het om de vraag of Unilever beleggers verkeerde informatie had verstrekt. Uiteindelijk volgde een schikking na uitbrenging van het onderzoeksrapport  van de Ondernemingskamer.      Zo’n onderzoek naar Philips zou een hoop aandacht genereren, zegt Lemstra, „Philips is toch een soort nationaal erfgoed. Een voordeel zou zijn dat een rapport beleggers waardevolle informatie geeft om een claim op te baseren. Tegelijk zou zo'n procedure jaren duren. Eerst moet de Ondernemingskamer beslissen óf het onderzoek gaat doen, dan volgt het onderzoek zelf, en dan kan de Ondernemingskamer zich nog uitlaten over de vraag of er sprake is geweest van wanbeleid. Twee tot tweeënhalf jaar ben je sowieso zoet.” De andere optie die Philips in het vooruitzicht is gesteld, zegt Everts, is collectieve actie beginnen door naar de rechter te stappen  namens alle beleggers.  Maar hij wil eerst „graag met Philips kijken hoe ver we kunnen komen”.  In een eerdere versie van dit artikel werd VEB-directeur Gerben Everts Evers genoemd. Dat is op 13 september gecorrigeerd.  ||https://www.nrc.nl//nieuws/2022/09/12/veb-komt-met-claim-in-apneu-affaire-a4141659
2022-09-12||Met bezoek Rutte voor het eerst in 14 jaar Nederlandse regeringsleider in Suriname||Premier Mark Rutte (VVD) is maandagmiddag (lokale tijd) aangekomen in Suriname. Samen met minister Liesje Schreinemacher (Buitenlandse Handel en Ontwikkelingssamenwerking, VVD), is hij twee dagen in de hoofdstad Paramaribo. Het is de eerste keer in veertien jaar dat een Nederlandse regeringsleider een bezoek brengt aan Suriname en voor het eerst dat Rutte in zijn rol als premier naar het land afreist. Doel van het bezoek is het versterken van de „bilaterale relatie tussen Nederland en Suriname en het bevestigen van de historische band tussen beide landen”, zo meldt het ministerie van Algemene Zaken. Rutte werd op de luchthaven ontvangen door minister Albert Ramdin van Buitenlandse Zaken. In Paramaribo bezoekt hij president Chan Santokhi in het presidentieel paleis. Dinsdagochtend leggen Rutte en Santokhi samen een krans bij het monument voor de Decembermoorden. Schreinemacher zal afwateringsproject Deltares bezoeken, waar ze uitleg krijgt over de waterproblematiek in de hoofdstad. Suriname kampt al maanden met wateroverlast, waardoor Santokhi in zeven van de tien districten de noodtoestand heeft uitgeroepen.  In augustus reisden negen Tweede Kamerleden elf dagen door Suriname, om kennis op te doen over het Nederlands slavernijverleden en de doorwerking daarvan in het heden. Het bezoek was een voorbereiding op het herdenkingsjaar 2023, als de afschaffing van de slavernij 150 jaar geleden is. Het was de eerste keer in dertien jaar dat een delegatie van de Tweede Kamer Suriname bezocht. ||https://www.nrc.nl//nieuws/2022/09/12/premier-mark-rutte-brengt-voor-het-eerst-in-14-jaar-bezoek-aan-suriname-a4141647
2022-09-12||‘Duizend burgers dood in bevrijde stad Izjoem’|| Tijdens de Russische bezetting zijn zeker duizend burgers in Izjoem omgekomen door geweld. De stad in Oost-Oekraïne  was sinds 1 april in Russische handen en werd zaterdag door het Oekraïense leger bevrijd. Voor de oorlog telde Izjoem ruim 45.000 inwoners, nu zijn dat er naar schatting 10.000. Dat maakte Maksim Strelnikov, voorzitter van het stadsbestuur, maandag bekend tijdens een persbriefing. Volgens Strelnikov hebben veel inwoners geleden onder het gebrek aan medische voorzieningen. Circa 80 procent van de infrastructuur van de stad is verwoest. Strelnikov vreest de winter voor de overgebleven inwoners, omdat hun woningen geen verwarming hebben. Naar verwachting zullen uit meer plaatsen in de regio Charkov berichten volgen over geweld tegen burgers. Oekraïense agenten doen al onderzoek naar oorlogsmisdaden in bevrijde dorpen. Russische militairen sloegen de  afgelopen dagen op de vlucht voor het Oekraïense leger, dat sinds 6 september met een verrassingsaanval veel grondgebied wist te heroveren. Het Russische leger heeft zich nu teruggetrokken ten oosten van de rivier Oskil. De opmars van het Oekraïense leger.  Het Russische vertrek verloopt chaotisch, vertellen inwoners aan Amerikaanse media. Ondanks hun haast proberen soldaten persoonlijke bezittingen van burgers te stelen. Tanks en munitie blijven achter, soldaten vluchten in burgerkleren op de fiets. Veel van de dorpen en steden in de regio Charkov waren sinds maart of april bezet. In The Washington Post vertelt een vrouw dat ze een Russische soldaat vroeg wat ze wilden. „We kunnen hier zijn of in de gevangenis”, was het antwoord.   In de zuidelijke regio Cherson, waar het tegenoffensief op 29 augustus begon, maakt het Oekraïense leger ook vorderingen, volgens woordvoerder Natalja Hoemenjoek. Vijfhonderd vierkante kilometer  grondgebied zou weer in Oekraïense handen zijn, en vijf dorpen zouden zijn bevrijd. Volgens Hoemenjoek proberen Russische soldaten in dit gebied te onderhandelen over voorwaarden voor overgave. Oleksii Reznikov, de Oekraïense minister van Defensie, zei maandag in Le Monde dat het offensief de derde fase is van de strijd tegen Rusland. Eerst heeft het Oekraïense leger Rusland „ontmoedigd” om de aanval door te zetten. Fase twee was „stabiliseren van het front en testen van de weerstand”. Volgens Reznikov wordt het Oekraïense offensief vanaf nu een sneeuwbal. „Het wordt groter en groter. En dan zien we dat het op één na grootste leger ter wereld gedwongen is om zich terug te trekken.”||https://www.nrc.nl//nieuws/2022/09/12/duizend-burgers-dood-in-bevrijde-stad-izjoem-a4141649
2022-09-12||Minister Yesilgöz: ‘Overheid en burger moeten met elkaar in relatietherapie’||In een uitverkochte zaal van De Rode Hoed  was het maandagavond even zoeken naar het optimisme waarmee VVD’ers graag (zo zeggen ze) het leven tegemoet treden.  Minister Dilan Yesilgöz (Justitie en Veiligheid, VVD) sprak daar, in de veertiende HJ Schoo-lezing,  vooral haar zorgen uit. Over terrorisme en extremisme, over ondermijning door drugscriminelen en over „wokisme’’, nepnieuws en complottheorieën. „Onze democratische rechtsstaat staat onder druk. En ik vind dat we er op dit moment maar matig in slagen om hem met elkaar te verdedigen.” Yesilgöz ziet een afstand tussen burgers en overheid die zo groot is dat het wederzijdse onbegrip toeneemt. „De patstelling die dan lijkt te ontstaan, leidt er steeds vaker toe dat maatschappelijke vraagstukken vervolgens bij een rechter worden neergelegd. Van de plenaire zaal naar de rechtszaal. Dat zet het gezag van de rechter binnen de trias politica onder druk, net als de democratische legitimiteit van grote beleidswijzigingen.” Om die afstand te overbruggen, moeten overheid en burger met elkaar in „relatietherapie”.  Yesilgöz  pleit  voor een overheid die duidelijk en betrouwbaar is. „Uiteraard kijk ik hier als eerste naar mijzelf, naar collega-bestuurders en naar andere politici. Wij moeten het goede voorbeeld geven, zorgen dat wat we doen transparant, navolgbaar, uitvoerbaar en helder is. Niet besluiten nemen en daarna aan mensen uitleggen waarom dat goed voor hen is, maar eerst onderzoeken wat er leeft en hoe wij hen beter kunnen dienen. We moeten altijd oog hebben voor hoe beleid uitpakt in de praktijk. Zorgen dat de rechtsbescherming op orde is.” De analyse van Yesilgöz is actueel maar lijkt tegelijkertijd wat losgezongen van de politieke actualiteit. Op hetzelfde departement als de hare werkte partijgenoot en staatssecretaris Eric van der Burg afgelopen maand aan maatregelen om de crisis in de opvang van asielzoekers te beteugelen. Over de juridische uitvoerbaarheid van één daarvan, het tijdelijk opschorten van gezinshereniging, werd Van der Burg op zijn ministerie gewaarschuwd door ambtenaren. Hij zette toch door, en kreeg vervolgens  kritiek van experts, die waarschuwen dat de maatregel in strijd met de wet is. Vorige week vroeg een aantal partijen in de Tweede Kamer of de staatssecretaris de plannen kon toetsen bij de Raad van State – wat hij weigerde. De HJ Schoo-lezing, jaarlijks op de tweede dinsdag van september, wordt georganiseerd door weekblad EW – voorheen bekend als Elsevier. Het is de officieuze opening van het parlementaire jaar. Voorgangers van Yesilgöz  gebruikten het podium om een nieuw politiek verhaal, of zichzelf, te lanceren. Het is de plek waar Sybrand Buma in 2017 als CDA-leider was begonnen over de verweesde, bezorgde, boze burger, die daarna het CDA-verhaal bleef domineren. Het is ook de plek waar D66-leider Sigrid Kaag, nu minister van Financiën, vorig jaar midden in de moeizame kabinetsformatie hard uithaalde naar premier Mark Rutte (VVD).  Yesilgöz haalt in háár verhaal uit naar Thierry Baudet van FVD, die „openlijk Jodenhaat uit op internet”. Hij heeft volgens haar „het hondenfluitje ingeruild voor een heel blaasorkest”. Ze  heeft het ook over complottheorieën en nepnieuws: die „onwelriekende reuzel” sijpelt volgens haar de Tweede Kamer in en de ophef die erover is, is volgens haar een „verdienmodel” geworden voor FVD en Groep Van Haga. Yesilgöz begint haar lezing met het vluchtverhaal van haarzelf en haar ouders uit Turkije, nadat in 1980 militairen een staatsgreep hadden gepleegd. „De machtsovername door de junta heeft onze levens in één klap overhoop gegooid.” Het is onvergelijkbaar met Nederland, maar Yesilgöz  gebruikt de historische gebeurtenis wel als waarschuwing. „In ontwikkelde democratieën manifesteren de gevaren zich sluipend. Als een ontwikkelde democratie wordt afgebroken, gebeurt dat niet met één grote klap, maar heel geleidelijk, in kleine stukjes. Telkens brokkelt er wat af. En het griezelige is dat we het daardoor bijna niet doorhebben.”  De VVD’er ziet een Nederlandse samenleving die het gevoel van trots, op een land waar alles goed geregeld is, aan het kwijtraken is – wat het Sociaal en Cultureel Planbureau eerder deze maand ook al vaststelde.  Volgens haar is dat de overheid te verwijten. „We hebben een aantal grote fouten gemaakt. Fouten die niet alleen grote gevolgen hebben gehad voor individuen, maar daarmee ook voor de relatie tussen de overheid en die mensen voor wie wij er hadden moeten zijn.” Yesilgöz noemde de toeslagenaffaire en de gaswinning in Groningen als voorbeeld. „De instituties die onze rechtstaat vormen en die slachtoffers bescherming hadden moeten bieden, hebben gefaald. En te lang nam niemand daarvoor verantwoordelijkheid.” In haar lezing spreekt  Yesilgöz de overheid een paar keer aan op verkeerd of traag handelen. In het geval van de georganiseerde drugscriminaliteit –  die „jaren en jaren welig heeft kunnen tieren en zich in onze samenleving heeft kunnen nestelen” – ook haar eigen VVD. „De waarschuwingen en de zorgen van de mensen die dit zagen gebeuren, zijn niet structureel en niet in samenhang opgepakt. Daar heeft ook mijn partij met haar neus bovenop gezeten. Alle inzet ten spijt: we hadden verder kunnen en moeten zijn met de aanpak van deze ernstige vorm van criminaliteit.” Voor de HJ Schoo-lezing geldt wel een disclaimer: het is altijd even afwachten hoe lang de verhalen houdbaar zijn. Het CDA van Buma vond een paar jaar na zijn lezing dat het afgelopen moest zijn met de aandacht voor boze burgers. En Sigrid Kaag van D66 ging uiteindelijk weer regeren met Mark Rutte van de VVD. ||https://www.nrc.nl//nieuws/2022/09/12/minister-yesilgoz-overheid-en-burger-moeten-met-elkaar-in-relatietherapie-a4141641
2022-09-12||Kabinet wil mensen die energierekening niet kunnen betalen helpen met miljoenenfonds||Het kabinet-Rutte IV werkt aan een plan om mensen te ondersteunen die met betalingsproblemen te maken hebben vanwege de hoge energieprijzen. Het plan, dat door de ministeries van Economische Zaken en Klimaat en Sociale Zaken en Werkgelegenheid wordt uitgewerkt, bestaat uit een fonds van honderden miljoenen, dat bekostigd zal worden door het kabinet en door energieproducenten. Het kabinet hoopt het plan komende vrijdag, nog vóór Prinsjesdag, te kunnen presenteren, waarna het voor 1 november zou moeten gaan gelden. Een van de opties die op tafel ligt is schuldverlichting voor mensen die al een betalingsregeling bij hun energieleverancier hebben, maar de energierekening nog altijd niet kunnen betalen. Dat bevestigen Haagse bronnen aan NRC. Het primaire doel van het plan is ervoor te zorgen dat mensen met acute betalingsproblemen niet worden afgesloten van energie; daarbij wil het kabinet voorkomen dat mensen zich (verder) in de schulden werken en dat energiebedrijven omvallen. Door de hoge inflatie, vooral veroorzaakt door stijgende energieprijzen, dreigen tot 1,2 miljoen huishoudens in acute financiële problemen te raken, zo becijferde het Centraal Planbureau deze zomer. Ongeveer de helft van hen heeft niet eerder te maken gehad met schuldhulpverlening. De komende dagen wordt gewerkt aan de praktische uitvoering van de kabinetsplannen. De overheid wil misbruik voorkomen en wil van de kleinere energiebedrijven horen of ze de uitgedachte maatregelen ook daadwerkelijk kunnen uitvoeren. Ook de exacte verdeling van de bijdragen aan het fonds door het kabinet en de energieproducenten is nog onderwerp van onderhandeling. Naast het overnemen van schulden liggen ook nog andere opties, zoals het uitstellen van betaling om afsluiting te voorkomen, op tafel. Komende woensdag staat in de Tweede Kamer een rondetafelgesprek over de betaalbaarheid van energie voor huishoudens op de agenda. Daarbij spreken Kamerleden met onder meer energieleveranciers, die het initiatief namen voor het plan. Enkele energiebedrijven riepen zelf eerder als een noodfonds in het leven om „schrijnende gevallen” financieel helpen en afsluitingen te voorkomen. De energieleveranciers vinden dat nu de overheid en de energieproducenten moeten betalen om de grootste nood bij klanten te ledigen. Met medewerking van Philip de Witt Wijnen.||https://www.nrc.nl//nieuws/2022/09/12/kabinet-wil-mensen-die-energierekening-niet-kunnen-betalen-helpen-met-miljoenenfonds-a4141611
2022-09-12||Het Kroondomein gaat even dicht, maar ‘niet omdat de koning wil jagen’||‘Zullen we het maar meteen over het faunabeheer hebben?”, vraagt Arno Willems. Faunabeheer is de term die ecologen en boswachters gebruiken als ze de jacht bedoelen. Of ze hebben het over populatiebeheer: het verminderen van het aantal zwijnen, herten of konijnen, waarvan er te veel zouden zijn, door afschot.  De rentmeester van de Koning laat op verzoek van NRC zien waaróm een groot deel van het Kroondomein ’t Loo op de Veluwe nu  drie maanden is afgesloten. Daarover ontstaat elk jaar ophef. Donderdag is het zover. Willems zegt: „In de avond van de veertiende worden alle bordjes verhangen. Dan staat er ‘verboden toegang’.” Volgens critici gebruikt de koninklijke familie die drie maanden om te jagen. Er zijn foto’s uit het jaar 2000 van een jagende Willem-Alexander, toen nog kroonprins, en een interview uit 1997 waarin hij vertelt dat hij jaagt. En toen prinses Amalia onlangs vertelde dat zij haar jachtakte had behaald, zagen dierenwelzijnsorganisaties daarin een bevestiging dat de jacht de reden is dat het Kroondomein dichtgaat.   Arno Willems zegt: „De koning jaagt één dagdeel per jaar. Ik werk hier nu tien jaar en dat is echt zo.” Er wordt niet voor het plezier gejaagd. Wel schieten hij en zijn collega-faunabeheerders dieren af om het aantal beheersbaar te houden, zegt de rentmeester. Het vlees wordt verkocht aan een poelier en eindigt niet, zegt Willems, rechtstreeks op het bord van de koninklijke familie.   Het grootste aaneengesloten natuurgebied Zo gaat het op de hele Veluwe, ook op andere landgoederen. Willems: „Als er te veel herten of zwijnen zijn, is er onvoldoende voedsel en gaan ze op zoek. Dan krijg je landbouwschade, zoeken ze de dorpen op, of kunnen door verkeer worden aangereden.” De rentmeester „snapt de redenering” van sommige dierenwelzijnsorganisaties: het Kroondomein gaat dicht in het jaargetijde dat van oudsher wordt gejaagd, op een landgoed waarvan de koning het vruchtgebruik heeft (de opbrengsten van de verkoop van hout en vlees, en de lasten van het beheer), en van wie bekend is dat hij jaagt. Of andersom: als de koning niet jaagt, waarom kan het Kroondomein dan niét open?  Willems’  officiële titel is, naast rentmeester, ook opperhoutvester. Na een carrière als onder andere docent bosbouw in Wageningen, bij Staatsbosbeheer en in Mali, kwam hij op het Kroondomein terecht. Daar is hij verantwoordelijk voor het „natuurvolgend bosbeheer” dat door koningin Juliana werd ingezet. Daarover overlegt hij „regelmatig” met de koning. Enthousiast leidt hij rond over hobbelige zandpaadjes, door verschillende soorten bos en langs grote heigebieden. Het Kroondomein is met 10.400 hectare het grootste aaneengesloten natuurgebied van Nederland, voor een groot percentage bestaand uit bosgebied waar niet wordt gekapt, deels bestaand uit overgangen tussen bos en hei. Dier- en plantensoorten gedijen op ’t Loo. Het is een Natura 2000-gebied. Dát is de reden dat het drie maanden dichtgaat, zegt Willems. „De natuur heeft rust nodig.” Die drie maanden zijn lang, aanzienlijk langer dan bijvoorbeeld Staatsbosbeheer, Natuurmonumenten of andere particuliere landgoedeigenaren hun gebieden afsluiten. Ook daar kwam kritiek op toen tv-programma Zembla in 2020 berichtte dat andere landgoederen van de provincie Gelderland jaarrond open moesten zijn als zij subsidie voor natuurbeheer kregen, en de koning dat van het ministerie van Landbouw, Natuurbeheer en Voedselkwaliteit niet hoefde te doen. De stichting Faunabescherming vindt dat de koning de subsidie moet terugbetalen en voert hierover  een rechtszaak. Vorig jaar besloot Willem-Alexander geen subsidie meer aan te vragen voor 3.400 hectare. Daardoor kan hij zélf bepalen wanneer en hoe lang hij dat deel van het Kroondomein sluit. Het ministerie kende hem voor de komende zes jaar 4,5 miljoen euro subsidie toe voor de hectares die wel jaarrond open zijn, en voor onder meer agrarisch natuurbeheer.  Als het Kroondomein niet van de Koning zou zijn, maar bijvoorbeeld van Staatsbosbeheer of een particuliere eigenaar, zou het natuurbeheer niet veel anders zijn, denkt rentmeester Willems. En zou daarvoor óók subsidie worden aangevraagd. Hij laat de Dassenberg zien, een stuk bos waar al ruim dertig jaar „niets meer” gebeurt. Dit betekent dat de natuur zijn gang gaat. „Dit stuk bos is razend interessant voor ecologen. Kijk, je ziet daar drie dode eiken tussen de beuken. De beuken onderscheppen het licht van de eiken, maar worden ook steeds zwaarder en vallen dan om. Daardoor groeien er weer kleine bomen. Worden dat ook weer eiken of beuken?” Bij een ander stuk bos wijst hij weer. „Een van mijn voorgangers heeft bedacht: hier oogsten we niet. Dat zet ik voort.” Willems roemt de continuïteit van het beheer juist: het Kroondomein bestaat al sinds 1684 en is al die tijd door de Oranjes beheerd.  Hij zegt: „Je zou het conservatief kunnen noemen.” Bij een boom achter een hekje stopt hij even. „We experimenteren hier met andere boomsoorten waarvan we denken dat die beter tegen warme en drogere omstandigheden kunnen, en waardoor de bodem verbetert.”   Experiment met boomsoorten die beter tegen droogte kunnen. Dat zijn dan de bomen die volgroeid moeten zijn als Amalia het beheer van het Kroondomein overneemt van haar vader. Daar is de jachtakte voor, vertelde ze. Het heeft haar „enorm begrip” gegeven voor hoe de natuur in elkaar zit. Rentmeester Willems begrijpt de kritiek wel van mensen die vinden dat het Kroondomein toegankelijk moet zijn. Maar hij zegt: „In het idee dat mensen overal moeten kunnen komen, ga ik niet mee. De natuur heeft niet altijd baat bij de aanwezigheid van mensen.” Daar zijn enkele bezoekers op deze vrijdag het eigenlijk wel mee eens. Wolvenecoloog Rick van Malssen zegt: „Voor het wild is het zo slecht niet dat het gebied een paar maanden dichtgaat. Vooral die mountainbikers werken verstorend. Ze praten wel erg luid.” Mountainbikers Mathijm Wassink en Ariewillem van den Berg staan aan de rand van de Soerense Heide en kijken ze of edelherten zien. Wassink geniet zichtbaar en zegt: „Dit is toch on-Nederlands”. Van den Berg: „De laatste jaren is het hier echt veel drukker geworden, vooral met mountainbikers.” Wassink: „Gravelbiken, dat is het nieuwe racefietsen.”  De koning jaagt één dagdeel per jaar. Ik werk hier nu tien jaar en dat is echt zo Arno Willems rentmeester koning Hij noemt de afsluiting „begrijpelijk, maar jammer”. „Er zijn vier jaargetijden, je kunt hetzelfde paadje steeds opnieuw ontdekken. Alleen in de herfst niet, terwijl dat de mooiste tijd is.” Van den Berg: „Zeker omdat dan de bronst is [het seizoen waarin het  mannetjesedelhert met een lokroep vrouwtjes zoekt, red.]” Wassink: „Ze kunnen hier toch best een paar paadjes openhouden.” Willems is stellig: „Als ik dit jaar een paar paadjes openhoud, dan wordt volgend jaar om een paar paadjes meer gevraagd.” Datzelfde geldt voor het aantal weken: „Vroeger was het Kroondomein zeven maanden gesloten, nu drie. Dan wordt gezegd ‘zes weken kan toch prima’. Ja dat kan, maar de grens verschuift steeds. De natuur heeft de rust echt nodig.” Want ook hij merkt dat, zeker sinds de coronalockdowns, het gebied populairder is. In de auto geeft hij een post-it met de namen van de bijzondere dier- en plantensoorten die op het Kroondomein voorkomen. Vliegend hert staat erop, bosparelmoervlinder, zwarte specht, nachtzwaluw, beekprik, de sierlijke witsnuitlibel, de kleine schorseneer, de erikabij. Bovenaan staat ‘wolf’. Willems vertelt dat er sinds 2018 een wolvenpaar op het Kroondomein woont, dat vier keer jongen heeft gekregen. Aan de rand van de hei wijst hij: „Vroeger zou je hier edelherten zien. Ze hebben ontdekt dat de wolf dit ook een fijne plek vindt, dus verschuilen ze zich liever in het bos.”  Hij noemt de wolf „een fantastische toevoeging”, die „tegelijkertijd ook onrust geeft bij mensen”. „Als je het over faunabeheer hebt: een volwassen wolf eet zo’n drie kilo vlees per dag. Doordat vorige winter er weinig eikels en beukennootjes waren, zijn er minder zwijnen. Maar ook de wolf eet mee.” Dit betekent dus ook, zegt hij, dat er dit jaar veel minder herten en zwijnen worden afgeschoten: „De natuur regelt het zelf.” Kroondomein Het Loo op de Veluwe is met 10.400 hectare het grootste aaneengesloten landgoed in Nederland, en omvat ook het park rondom Paleis Het Loo, dat een museum is, en boswachterij Hoog Soeren. Het is eigendom van de Staat, maar de Koning (nu Willem-Alexander) heeft het zogenoemde vruchtgebruik, wat inhoudt dat hij zowel de baten ontvangt als de lasten draagt. Voor het natuurbeheer krijgt de koning de komende zes jaar 4,5 miljoen euro subsidie van het ministerie van LNV.  Dat geld is toegekend voor het deel van het landgoed dat het hele jaar open is voor het publiek en voor agrarisch natuurbeheer, landschap, monitoring en gebieden die het hele jaar afgesloten zijn, zoals bij de ecoducten. Bijna 3.400 hectare is in het najaar niet toegankelijk.||https://www.nrc.nl//nieuws/2022/09/12/het-kroondomein-gaat-even-dicht-maar-niet-omdat-de-koning-wil-jagen-a4141623
2022-09-12||In de oud-koloniën wordt  niet alleen gerouwd om Elizabeth II||In de zeventig jaar dat koningin Elizabeth II op de troon zat, brokkelde het Britse Rijk dramatisch af. Zij hield zich afzijdig van politiek en bleef meestal stil over het gewelddadig optreden van Britse  militairen in haar rijk – een zwijgen dat zij tijdens haar hele leven heeft volgehouden.   Dat wordt haar in veel voormalige koloniën zeer verweten. Om het overlijden van Elizabeth wordt  daar dan ook niet overal gerouwd. Eerder leidt haar dood tot onverschilligheid of  in diverse lidstaten van het Gemenebest juist tot een heropleving van het debat over de verschrikkingen van de koloniale overheersing.  Op zondag, de nationale dag van rouw voor koningin Elizabeth in India, hangen de vlaggen in hoofdstad Delhi halfstok. Maar in het centrum van de stad heerst vooral een vrolijke stemming. Duizenden mensen, velen feestelijk gekleed, komen een dagje kijken naar de India Gate, het bekende nationale monument dat na herontwikkeling van het omliggende stadsgebied weer is geopend.  Tot vorige week heette de ceremoniële hoofdweg die ernaartoe leidt nog de Rajpath, een Hindi-vertaling van King’s Way, zoals de weg onder Britse heerschappij heette. Bij de triomfboog stond ooit George V, koning van het Verenigd Koninkrijk en keizer van Brits-Indië, op de sokkel. De boulevard heet nu Kartavya Path, een naam die aan  burgerplicht refereert. Er staat een nieuw, meer dan levensgroot standbeeld van een Indiase vrijheidsstrijder. Toen hij donderdagmiddag de boulevard heropende voor het publiek, verkondigde president Narendra Modi „het symbool van slavernij” in de Indiase hoofdstad te hebben „uitgewist”. Enkele uren later twitterde hij condoleances aan het Britse koningshuis. Hij bewaart warme herinneringen aan Elizabeth II, die hem tijdens een bezoek in het Verenigd Koninkrijk eens haar huwelijkscadeau van Mahatma Gandhi had laten zien  – een zakdoek.   „Nationale rouw? Persoonlijk vind ik het nergens voor nodig, en ik denk de meeste mensen niet”, reageert Shashank Yadav. Hij is met een groep vrienden neergestreken op een van de keurig aangeharkte gazons. „Ik denk dat de regering de dag heeft ingesteld uit beleefdheid. Het is goed voor de diplomatie tussen India en het Verenigd Koninkrijk. Maar het zegt niets over emotie van gewone mensen.” Hij wijst om zich heen, naar stellen die picknicken en kinderen die spetteren met het water van in de nationale driekleur belichte fonteinen. „Misschien hoorde de koningin over deze dekolonisatie in Delhi en hield ze het toen voor gezien”, zegt Archit, een van Shashanks vrienden, gekscherend over het samenvallen van de twee nieuwsfeiten.   We kunnen Elizabeth niet persoonlijk verantwoordelijk houden voor de wandaden die zijn begaan in tweehonderd jaar onder de Britten. Maar de Kroon staat wel bovenaan het koloniale systeem dat hier werd opgetuigd Aashish Kochhar Student in India De reacties op het overlijden van Elizabeth zijn het beste te omschrijven als ‘gemengde gevoelens’, bijvoorbeeld in de koppen van Indiase kranten dit weekend. De 96-jarige was een publiek figuur aan de andere kant van de wereld. India was al onafhankelijk toen ze aantrad.   „Elizabeth was nooit een Indiase koningin. We hebben geen verbinding met haar als persoon”, zegt de masterstudent geschiedenis Aashish Kochhar (23) aan de telefoon. Wel maakt hij zich druk om haar positie: die van het  staatshoofd van de voormalige overheerser. „We kunnen Elizabeth niet persoonlijk verantwoordelijk houden voor de wandaden die zijn begaan in tweehonderd jaar onder de Britten. Maar de Kroon staat wel bovenaan het koloniale systeem dat hier werd opgetuigd.”  Het steekt veel Indiërs, van onderzoekers tot politici, dat de koningin zich nooit uitgebreid uitsprak over het leed onder de Britse heerschappij, of haar excuses aanbood. De keren dat zij er wel op inging veroorzaakten controverse in India. Tijdens een banket in 1997 noemde de koningin (toen 71 jaar) de „onfortuinlijke, moeilijke episodes in onze geschiedenis, die we niet kunnen herschrijven”. Ze had het daarbij over de slachtpartij in de Noord-Indiase stad Amritsar, waar in 1919 een Britse generaal het vuur liet openen op honderden, misschien wel duizenden, burgers. Tijdens het bezoek aan de gedenkplaats, een dag later, betwijfelde Elizabeths echtgenoot, prins Philip, hardop het genoemde dodental. Hij had de zoon van de verantwoordelijke generaal, Reginald Dyer, er immers zelf ooit over horen vertellen. „Van de hoogste autoriteit in het verantwoordelijke systeem, hoeven wij niet te horen dat kolonialisme een moeilijke tijd was. Wij hebben dat erváren”, klinkt de verontwaardiging van geschiedenisstudent Kochhar, die uit Amritsar komt. Zijn vader onderzocht het bloedige drama. „In onze stad voel je nog steeds de impact van het geweld.”  De wonden die de Britse heerschappij sloeg, zijn volgens de jonge historicus zo doordringend geweest voor getroffenen dat compensatie „zowat zinloos is, niet te berekenen”. Maar sorry zeggen zou volgens hem niet zo moeilijk moeten zijn. „Nogmaals: het gezicht maakt geen donder uit. Als Charles excuses maakt, dan doet hij dat namens het systeem. Dáár zijn we boos op.” De dood van koningin Elizabeth heeft weinig emoties losgemaakt in Afrika, waar slechts 6 procent van de bevolking boven de zestig jaar is en de jeugd haar rol tijdens het kolonialisme alleen uit de geschiedenisboeken kent. „Ik voel geen emoties bij haar overlijden, maar als eerbetoon aan de vele onschuldige doden daar waar de Union Jack wapperde, zou ik die wel moeten hebben”, schreef de prominente journalist en schrijver Roy Gachuhi in de Keniaanse krant Daily Nation. Ook een andere schrijver, Kuntai Parselelo, vielen de lauwe reacties op, in contrast met eerdere koninklijke gebeurtenissen. „Bij Diana’s dood huilden Kenianen nog in het openbaar en bij de trouwerij van prins William verdrongen ze zich voor de tv-schermen, maar de magie van de monarchie is er van af”. De bevrijde volkeren hebben elk op hun eigen wijze een nieuwe relatie ontwikkeld met hun voormalige heersers in Londen.  Afrikaanse autocraten bewonderden Elizabeths standvastigheid en de pracht en praal van de monarchie. Na haar dood zijn er vanuit de presidentiële paleizen louter verklaringen vol lof naar Londen verstuurd. President Uhuru Kenyatta van Kenia omschreef Elizabeth als „een wereldwijd icoon van onbaatzuchtige dienstbaarheid aan de mensheid”.  Uit Zuid-Afrika kwam wél een giftige reactie, ongebruikelijk op een continent waar volgens de tradities doorgaans geen slechte woorden vallen bij sterfgevallen. Julius Malema, leider van de linkse Economic Freedom Fighters (EFF), noemde haar dood tijdens een bijeenkomst met zijn vooral jonge aanhangers „een verlossing”.   „Door om de koningin te rouwen en haar te prijzen, vier je het kolonialisme.”  Voor radicale jongeren belichaamt de Britse monarchie de vernietiging van Afrika gedurende de koloniale periode. Haar dood is, volgens de verklaring van Malema’s partij, „een herinnering aan een zeer tragische periode in dit land en de geschiedenis van Afrika”. Volgens Malema heeft de koningin nooit „de misdaden erkend die Groot-Brittannië, en haar familie in het bijzonder, over de hele wereld hebben begaan”.  Dat historische leed, waar jongeren over leerden op school en dat ouderen kennen uit ervaring, klonk door in de woorden van George Tarus, werkzaam bij de plaatselijke overheid in de regio Nandi in West-Kenia. Daar vond in 1905 een van de meer bekende misdaden van de Britten plaats, toen ze onder het voorwendsel van onderhandelingen verzetsstrijder Koitabel Arap Samoei uitnodigden, maar hem tijdens de bijeenkomst onthoofdden. Zijn hoofd werd naar London gebracht. Tarus zei, tegen het tv-station Citizen: „We willen zijn hoofd terug en een verontschuldiging van de Britten.”  Koningin Elizabeth had een zwak voor Zuid-Afrika en Kenia. Ze werd koningin in Kenia, waar ze op bezoek was toen haar vader onverwachts overleed. Op haar safari  verbleef ze op 5 februari 1952 ten noorden van de hoofdstad Nairobi in het Treetops, een hotel gebouwd in bomen. Gefascineerd door de wilde dieren, zoals opgetekend door de jager Jim Corbett in het gastenboek, „klom voor het eerst in de geschiedenis van de wereld een jong meisje op een dag als prinses in een boom, en klom ze er de volgende dag als koningin weer uit”.  Inmiddels was de guerrillastrijd begonnen van de Mau Mau, een beweging die de door de Britten gestolen landerijen terugeiste. De Mau Mau staken bij een van hun acties het Treetops Hotel in brand (het werd in 1957 herbouwd). De Mau Mau-strijders probeerden nog de aandacht van de kroning van Elizabeth weg te trekken door een eigen Mau Mau-koningin te installeren, maar zij werd gearresteerd en kreeg tien jaar gevangenisstraf. De Britten kondigden de noodtoestand af en tienduizenden Kenianen werden opgesloten in detentiecentra, waar ze werden gemarteld en geëxecuteerd. Veel Afrikanen uit de diaspora lieten zich de afgelopen dagen kritisch uit over het overlijden van koningin Elizabeth. Op sociale media doen verschillende memes en dansvideo’s de ronde. Op een van die memes is te zien hoe iemand overeind schiet in zijn doodskist met daarbij de tekst ‘Koningin Elizabeth wanneer ze zich realiseert dat ze een diamant van 400 miljoen euro die ze uit Afrika heeft gestolen, is vergeten mee te nemen’. Het is een sneer naar het koningshuis vanwege zijn rol bij de handel van diamanten en de roofkunst  uit het Afrikaanse continent die zich in de collectie van het British Museum bevindt.  De roots van de  34-jarige Shane Hudson liggen in Jamaica, onderdeel van het Gemenebest met de Britse monarch als staatshoofd. „Ik heb er niets mee. Het land van mijn (voor)ouders heeft veel te verduren gehad. Eerst werden we verhandeld alsof we geen mensen van vlees en bloed zijn en nu zijn we onderdeel van iets waar we nooit om hebben gevraagd”. De frustratie van Hudson is merkbaar wanneer hij een gromgeluid maakt. Hij slaakt een diepe zucht en gaat verder: „Ik rouw om alle bezittingen, geschonden mensenrechten en getraumatiseerde levens die zijn verwoest tijdens de heerschappij van koningin Elizabeth. Haar dood is een brute herinnering dat oorlogsmisdadigers worden geëerd, terwijl hele bevolkingen en samenlevingen met de littekens van koloniaal en genocidaal geweld achterblijven”.  „De macht en rijkdom van het Britse rijk  is gebaseerd op imperialisme, kolonialisme en genocide van volkeren”, zegt de Marokkaans-Spaanse Chaima Boukharssa. „Stammen en gemeenschappen werden eeuwenlang oneerlijk behandeld en uitgebuit. En de koningin stond aan het hoofd van het Britse Rijk tijdens deze afschuwelijke tijd”. Boukharssa is antikoloniaal activist en coördinator bij Afro-colectiva, een mensenrechtenorganisatie die zich onder meer bezighoudt met bewustzijn creëren over het koloniaal verleden van Europese landen.  Op haar Instagrampagina heeft Boukharssa een uitlegvideo gemaakt voor haar duizenden volgers. Hierin legt ze uit wat de rol van de koningin is geweest tijdens de kolonisatie en de schade die ze daarmee heeft aangericht. Zo beschrijft ze  hoe een miljoen Indiërs in Odisha omkwamen van de honger, omdat het Britse Rijk alle graanvoorraden had meegenomen, iets waar nooit excuses voor zijn aangeboden. En gaat ze in op de rol van de vorstin in Zuid-Afrika tijdens de apartheid. „Zij is het symbool van een gitzwart tijdperk en dat mogen we niet negeren”, zegt Boukharssa vastberaden.  Koningin Elizabeth had zich moeten verontschuldigen voor de Britse rol bij de slavernij, vinden veel critici. Maar het Britse staatshoofd dient zich strikt neutraal op te stellen en Elizabeth kon dus geen meningen over politieke kwesties geven, al helemaal niet over gevoelige onderwerpen als slavernij en het koloniale verleden. Dat zou zij alleen hebben kunnen doen op uitdrukkelijk verzoek van de regering. Haar zoon Charles  duidde bij een bezoek aan Ghana in 2018 slavernij wel aan als „een ontstellende gruweldaad”, die een „onuitwisbare smet” op de wereldgeschiedenis vormt. ||https://www.nrc.nl//nieuws/2022/09/12/in-de-oud-kolonien-wordt-niet-alleen-gerouwd-om-elizabeth-ii-a4141621
2022-09-12||Geslepen Ruto gaat Kenia niet minder corrupt maken||Charisma, geslepenheid, geld en geweld hebben de vroegere straatvechter William Samoei Ruto naar het pluche gebracht. Als jochie verkocht hij kippen en eieren langs de kant van de snelweg, dinsdag wordt hij beëdigd als president van Kenia, een natie van 55 miljoen inwoners met de sterkste economie en democratie van oostelijk Afrika. Zijn populistische verkiezingsboodschap dat Kenia „een natie van hosselaars” is, sloeg aan bij hardwerkende en ambitieuze jonge Kenianen. Zijn belofte om hervormingen door te voeren ten behoeve van de gewone man resoneert onder arme Kenianen die leden onder de coronamaatregelen en nu worstelen met stijgende voedsel- en brandstofprijzen. Maar op een revolutionaire aanpak hoeven Ruto’s aanhangers niet te rekenen; zijn politieke verleden is vooral reactionair, niet revolutionair. Kenia wordt sinds zijn onafhankelijkheid in 1963 bestuurd door familiedynastieën. Het Keniaanse establishment wacht daarom een doorstart met Ruto als nieuwe president. Oude politieke families werden bij de verkiezingen vorige maand weggevaagd door Ruto’s partijcoalitie Kenya Kwanza (Kenya éérst, naar de slogan van de Amerikaanse president Trump). De nazaten van Jomo Kenyatta (die in 1963 Kenia’s eerste leider was en wiens zoon Uhuru president was van 2013 tot 2022), die van oppositieleider Raila Odinga, evenals die van ex-president Moi, legden het af tegen de zelfverklaarde hosselaar Ruto. Al hun aanhangers in ministeries, staatsbedrijven, geheime diensten en het leger moeten nu plaatsmaken voor de politici die zich achter Ruto schaarden tijdens zijn campagne en daarvoor hun beloning opeisen. Hervorming van het corrupte bestel staat niet in het vaandel van de nieuwe president. In tegendeel, Ruto gebruikte corruptie voor zijn politieke opmars. Bovendien werkte hij eerder nauw samen met de dynastieën waartegen hij zich tijdens de campagnes uitsprak. De in 1966 geboren Ruto brengt graag in herinnering dat hij pas zijn eerste paar schoenen kreeg toen hij naar de basisschool ging in zijn dorpje op het platteland van de regio de Riftvallei. Kinderen van de politieke elite werden met de auto naar school gebracht en kenden het arme platteland hooguit van een schoolreisje. Ruto moest met klusjes bijverdienen om zijn schoolgeld te betalen terwijl kinderen van de dynastieën prestigieuze opleidingen volgden in het buitenland. In Kenia, met een grote kloof tussen arm en rijk, behoorde Ruto in zijn jeugd tot de onderklasse. Maar met groot vertrouwen in zichzelf - en in God - ontsnapte hij aan de armoede. Ruto presenteert zich als een devote christen: al tijdens zijn studententijd was hij meer geïnteresseerd in het kerkkoor dan de studentenvereniging.  Terwijl in heel Afrika activisten de introductie van de meerpartijendemocratie eisten, sloot Ruto zich begin jaren negentig aan bij Youth for Kanu, een semicriminele organisatie die het opnam tegen de opposanten van de dictatuur van de toenmalige president Moi. Zo begon zijn pad naar boven, eerst als gekozen parlementslid, later als medewerker van Moi en vervolgens werkte hij samen met alle opeenvolgende regimes. Ook schaarde hij zich een keer aan de zijde van oppositieleider Raila Odinga. Die won de verkiezingen in 2007 maar door stemfraude werd hem die zege ontnomen. Dat bedrog was het startsein voor grootschalig geweld waarin Ruto naar verluidt een aanzienlijk aandeel had. Zo zou hij knokploegen hebben georganiseerd om in het etnische woongebied van de Kalenjin, waartoe hij zelf behoort, de Kikuyu-immigranten te verjagen. Het Internationale Strafhof in Den Haag klaagde Ruto aan wegens misdaden tegen de menselijkheid, waaronder moord en het verdrijven van een bevolkingsgroep. Ruto wordt geprezen voor zijn intelligentie en harde werken, maar ook voor zijn geslepenheid. Overal in het land baden gebedsgroepen dagelijks „spontaan” voor zijn vrijspraak en door zich als slachtoffer van „het westerse Strafhof” te presenteren, groeide zijn populariteit. Bovendien sloot hij een verbond met Uhuru Kenyatta, die tijdens het verkiezingsgeweld de belangen van de Kikuyu had bevochten en achter bloedige wraakacties zou zitten, en om die reden ook bij het Strafhof was beland. De twee rivalen tijdens het verkiezingsgeweld sloten een convenant voor de volgende verkiezingen in 2013, die ze wonnen. Daarna werkte Kenia niet meer mee aan het onderzoek van het Strafhof en liepen hun beider rechtszaken uit op een fiasco. Er loopt alleen nog een rechtszaak bij het Hof tegen de advocaat Paul Gichuru, die getuigen in de zaak tegen Ruto zou hebben omgekocht. Ruto ontsnapte aan de armoede en is nu een van de rijkste Kenianen De precieze waarheid over het kwalijke optreden van toppolitici tijdens het verkiezingsgeweld in 2007 en 2008 is nooit helemaal onthuld. Voor de nabestaanden van de officieel ruim elfhonderd doden, voor de talrijke van hun land beroofde Kikuyu’s en een groepje mensenrechtenactivisten zijn de wonden niet geheeld. Maar Ruto’s vermeende duistere verleden speelde geen rol in de recente verkiezingscampagnes. Ook de talrijke rechtszaken die tegen hem zijn gevoerd wegens vermeende landroof en corruptie weerhielden een krappe meerderheid van de kiezers er niet van op hem te stemmen. „Het is een politieke poppenkast”, zei Ruto over de beschuldigingen, die hij ziet als „politiek geïnspireerde aantijgingen”. Inmiddels behoort hij tot de rijksten van Kenia, met hotels en belangen in landbouw en de verzekeringssector. In de regering van Uhuru Kenyatta, vermoedelijk de meest corrupte sinds de onafhankelijkheid, diende hij sinds 2013 als vicepresident en in die periode sloten vele staatsbedrijven en departementen een verzekering af bij het bedrijf waarin hij aandelen bezit.  De Keniaanse media hebben er uitgebreid over bericht. Maar ook dat vormde geen belemmering voor Ruto’s opkomst.||https://www.nrc.nl//nieuws/2022/09/12/geslepen-ruto-gaat-kenia-niet-minder-corrupt-maken-a4141610
2022-09-12||Bijna 50 miljoen mensen leefden vorig jaar in moderne slavernij||Het aantal mensen dat wereldwijd tot moderne vormen van slavernij wordt gedwongen is van 2016 tot en met 2021 een vijfde gestegen tot 49,6 miljoen. Dat concluderen de Internationale Arbeidsorganisatie (IAO), de Internationale Organisatie voor Migratie (IOM) en mensenrechtenorganisatie Walk Free in een maandag gepubliceerd onderzoek. Volgens de onderzoekers hebben de coronacrisis, gewapende conflicten en klimaatverandering het risico van moderne slavernij doen toenemen. De crises zouden hebben geleid tot „een ongekende ontwrichting van de werkgelegenheid en onderwijs, een toename van extreme armoede en gedwongen migratie en een toename van het aantal meldingen van gendergerelateerd geweld.” In 2021 waren 10 miljoen mensen meer slachtoffer van moderne slavernij dan in 2016.  Van de 50 miljoen mensen die in 2021 slachtoffer werden, moesten er 28 miljoen dwangarbeid verrichten en 22 miljoen gedwongen trouwen. Vooral vrouwen en kinderen zijn in de cijfers oververtegenwoordigd: in 2021 moesten 3,3 miljoen kinderen gedwongen werken. Meer dan de helft van hen werd seksueel uitgebuit, bijvoorbeeld in de prostitutie.  Twee derde van de slachtoffers van gedwongen huwelijken zijn vrouw of meisje, wat neerkomt op ongeveer 14,9 miljoen vrouwelijke slachtoffers. „Maar”, stellen de onderzoekers, „door de beperktheid van deze cijfers is dit wellicht het topje van de ijsberg”.||https://www.nrc.nl//nieuws/2022/09/12/vn-bijna-50-miljoen-mensen-leefden-in-2021-in-moderne-slavernij-a4141601
2022-09-12||‘Remmen voor motoragent kon trucker Willem M niet meer’, zegt zijn advocaat||Er is geen hard bewijs op grond waarvan kan worden geconcludeerd dat trucker Willem M. vorig jaar juli bewust een Rotterdamse motoragent doodreed. (Camera)-beelden of andere objectieve aanwijzingen ontbreken. Maar politiemensen, journalisten en bezoekers van sociale media creëerden „van meet af aan het beeld van een zware verkeerscrimineel.” Dit betoogde raadsman Dirk Timmermans maandag namens zijn cliënt, Willem M.(47) , voor de Rotterdamse rechtbank. Bij een botsing vorig jaar in het havengebied reed de vrachtwagen van M.  over de agent en diens motor heen, nadat de agent hem had willen laten stoppen voor een controle. De trucker reed  door, mogelijk ingegeven door een „diepgewortelde”  boosheid tegen de politie, betoogde het Openbaar Ministerie vorige week.  Het OM, dat ter zitting de overledene regelmatig alleen bij de voornaam (Arno) aanduidde, eiste onder meer twaalf jaar cel met tbs. Advocaat Timmermans wilde vrijspraak van moord of doodslag en  hooguit een maatregel met voorwaarden  voor zijn cliënt (zoals vrijwillige opname), zo  bleek maandag.  Hij erkende dat op beelden te zien was dat de motoragent de trucker een stop- of volgteken had gegeven. Vervolgens bleek nergens dat M. dit teken heeft opgemerkt, aldus de raadsman. Dat hij even later  met de agent mee voorsorteerde om rechtsaf te slaan, was niet omdat hij de agent al  had gezien. M. moest daar sowieso rechtsaf  om zijn lading te lossen.  Verkeerde, fatale beslissing. Dat ontkent hij niet Dirk Timmermans raadsman trucker Voor het rechtsafslaan keek M. steeds naar rechts (en dus niet naar voren) om via zijn rechterbuitenspiegel te checken  of er geen fietsers rechts van hem reden, aldus Timmermans. Ook wilde hij controleren of de losplaats niet al vol stond.  Toen hij weer naar voren keek, ontdekte M. ineens motoragent Arno de Korte voor het rode stoplicht. Remmen kon niet meer, links om heen proberen te rijden poogde M. nog wel, maar dit mislukte op gruwelijke wijze. „Hij heeft een verkeerde beslissing genomen met fatale gevolgen. Dat ontkent hij niet”, aldus Timmermans. Dat M. doorreed, kon zijn  raadsman niet anders verklaren dan uit een „waas”. „Het lijkt erop dat de cliënt op een soort van automatische piloot in een soort van waas zijn weg  vervolgde.”  Timmermans wees er op dat een forensisch deskundige van buiten de politie vorige week ter zitting  een belangrijk correctie heeft aangebracht op metingen van de politie in het vooronderzoek.   Timmermans begon zijn betoog met de vele doodsbedreigingen die M. en zijn familie al sinds 2015 had ontvangen. In dat jaar reed M.  een andere motoragent aan die daarbij zwaargewond raakte. Volgens de rechter was geen sprake van opzet, iets dat veel politiemensen niet geloofden. Ze gingen M. op de weg extra controleren , aldus Timmermans  en voor zijn huis in Melissant  intimiderend op diens erf heen en weer rijden.  „April 2019”, zei Timmermans maandagochtend, „was er een interne briefing [bij de politie], waarin wordt geadviseerd dat men geen hetze tegen M. wil, en waarin wordt geadviseerd  M. te behandelen als iedere andere chauffeur. Vrij vertaald: dat deden ze eerder dus niet. Waarom is er anders een briefing nodig?”   De rechter doet op 12 oktober uitspraak.||https://www.nrc.nl//nieuws/2022/09/12/remmen-voor-motoragent-kon-trucker-willem-m-niet-meer-zegt-zijn-advocaat-a4141606
2022-09-12||Ajax strikt ex-NOC-NSF-voorman Maurits Hendriks voor nieuwe directiefunctie||Maurits Hendriks treedt als Chief Sports Officer toe tot de directie van Ajax, zo heeft de Amsterdamse voetbalclub maandag bekendgemaakt. De voormalige technisch directeur van sportkoepel NOC-NSF begint volgende week als titulair directielid, waarna de aandeelhoudersvergadering hem op 11 november tot statutair directeur moet benoemen voor een periode van twee jaar, met een optie voor nog twee jaar. Hendriks gaat zich bij Ajax onder meer bezighouden met de jeugdopleiding, het vrouwenvoetbal en specialistische afdelingen van de club. De naam van Hendriks (61) zong al enige tijd rond in Amsterdam, nadat vorige maand via De Telegraaf naar buiten was gekomen dat de raad van commissarissen hem als rechterhand van directievoorzitter Edwin van der Sar zag. Van der Sar wordt na het vertrek van Marc Overmars, die in februari vanwege grensoverschrijdend gedrag vertrok bij de club, ondersteund door de technisch managers Gerry Hamstra en Klaas-Jan Huntelaar. Voor Hendriks is nu een nieuwe functie in het leven geroepen. Volgens de club is het doel van die wijziging in de organisatie „het op lange termijn bestendigen van Ajax als topsportorganisatie.” Hendriks reageert verheugd op zijn nieuwe baan. Hij zegt er naar uit te kijken „een bijdrage te leveren aan het versterken van de topsportcultuur en het verder uitbouwen van deze prachtige club”. Voorzitter van de raad van commissarissen Leen Meijaard is blij met de „organisatorische ervaring uit de topsport” en met de „bestuurlijke ervaring” die Ajax met Hendriks in huis haalt. Algemeen directeur Van der Sar spreekt van „een welkome versterking” van het directieteam. Hendriks moet volgens hem werken aan „verschillende lange termijn-projecten”. Hendriks stopte aan het begin van dit jaar na de Olympische Winterspelen in Beijing als technisch directeur bij NOC-NSF. De voormalige hockeycoach leidde de sportkoepel ruim dertien jaar. Onder zijn leiding verbeterden de faciliteiten voor topsporters van Team-NL, zoals de Nederlandse afgevaardigden naar Olympische Spelen gingen heten. Hendriks investeerde vooral in sporten die voor Olympische medailles konden zorgen. Er kwam een ‘zwemlaboratorium’ in Eindhoven en het nationale trainingscentrum in Papendal werd opgewaardeerd.||https://www.nrc.nl//nieuws/2022/09/12/ajax-strikt-ex-nos-nsf-voorman-maurits-hendriks-voor-nieuwe-directiefunctie-a4141594
2022-09-12||Angst en stress zorgen voor meer risico op  long covid||Stress, eenzaamheid, angst voor corona of depressieve gevoelens verhogen het risico op langdurige klachten na Covid-19 met 30 tot 50 procent. Mensen die deze gevoelens hadden vóórdat ze Covid-19 opliepen, bleven vaker kampen met aanhoudende klachten nadat ze de ziekte hadden doorgemaakt. Dat wijst een grote Amerikaanse studie uit die op 7 september in het wetenschappelijke tijdschrift JAMA Psychiatry verscheen.   Sommige mensen houden nog maanden na Covid-19 langdurige klachten, ook wel het postcovidsyndroom of long covid genoemd. Vaak melden ze vermoeidheid, uitputting na inspanning, benauwdheid, cognitieve problemen (hersenmist) en reuk- of smaakverlies. Soms zijn de klachten zó ernstig dat ze niet meer normaal kunnen leven en werken. Het postcovidsyndroom komt vaker voor bij oudere vrouwen, mensen met obesitas, hoge bloeddruk, een lage weerstand, en na ernstige Covid-19. De nieuwe studie laat zien dat ook psychische klachten een risicofactor zijn. De auteurs benadrukken dat dit niet betekent dat postcovidklachten louter psychisch zijn – 40 procent van de mensen met langdurige klachten meldde geen zorgen, depressie of stress. In de studie volgden de Amerikanen bijna 55.000 deelnemers met vragenlijsten vanaf het begin van de pandemie, april 2020, tot november 2021. Deze mensen deden al mee aan  decennia lang lopende studies onder zorgmedewerkers.  Bijna 97 procent van de deelnemers was vrouw, de gemiddelde leeftijd was 57,5 jaar. Bij de eerste meting, in het begin van de pandemie, gaven de deelnemers aan in hoeverre ze zich in de twee voorafgaande weken zorgen maakten over Covid-19, zich eenzaam of buitengesloten voelden, of angstig of depressief. In de loop van de studie gaven ze zelf aan of ze een positieve coronatest of Covid-19 hadden gehad. Klachten die langer aanhielden dan vier weken beschouwd   en de onderzoekers als langdurige covidklachten. Deelnemers konden aankruisen welke klachten ze hadden. Bijna 3.200 mensen kregen Covid-19 en vulden in de maanden daarna ook de vragenlijsten in. Mensen die voor de infectie hoog scoorden op stress, ongerustheid, of op gevoelens van depressie, angst of eenzaamheid, rapporteerden 1,3 tot 1,5 keer vaker dan mensen die dat niet hadden postcovidklachten na vier weken.  Deelnemers die hoog scoorden op twee of meer van de onderzochte psychische stressoren hadden een bijna 50 procent hogere kans op langdurige covidklachten. Het onderzoek legt alleen een verband bloot - niet of angst of stress de oorzaak van de klachten is. „Maar het is zeker denkbaar dat psychische stress ten tijde van een infectie meer risico op langdurige klachten geeft”, zegt Judith Rosmalen, hoogleraar psychosomatiek van het Universitair Medisch Centrum Groningen. De auteurs opperen daarvoor biologische mechanismen. Zo is stress gerelateerd aan chronische algehele ontsteking, waarbij allerlei immunologische stoffen (cytokines) tot de waaier aan klachten kunnen leiden. De studie is complex en heeft beperkingen, vindt Rosmalen. „Soms is pas maanden later gevraagd of er na vier weken klachten waren, en niet elke klacht is steeds uitgevraagd. Ik zou het graag herhaald zien met een betere definitie van long covid.”     
Nieuwsbrief
		NRC Wetenschap
	 
		Op de hoogte van kleine ontdekkingen, wilde theorieën, onverwachte inzichten en alles daar tussenin
	||https://www.nrc.nl//nieuws/2022/09/12/angst-en-stress-zorgen-voor-meer-risico-op-long-covid-a4141600
2022-09-12||Geel beschermt mannetje tegen ongewenste intimiteiten||In hun eentje zijn ze onopvallend, met een bruine camouflagekleur. Maar komen woestijnsprinkhanen (Schistocerca gregaria) samen om te zwermen en met tientallen miljoenen soortgenoten hele akkers kaal te vreten, dan gebeurt er iets geks: de volwassen mannetjes kleuren knalgeel. Een internationaal team van biologen heeft nu onderzocht waaróm. Dankzij hun gele kleur ontsnappen de sprinkhanen aan de avances van mannelijke soortgenoten, concluderen de onderzoekers onlangs in PNAS.  Woestijnsprinkhanen komen voor in zo’n dertig verschillende landen, van Mauritanië tot India. Over het algemeen leven ze op zichzelf: ze zoeken alleen gezelschap op om zich voort te planten óf om te zwermen. In regenachtige jaren, als er veel groene vegetatie is, overleven er veel jonge sprinkhanen en kan hun aantal binnen één generatie al vertienvoudigen.  Bij zo’n snelle toename gebeurt er iets opmerkelijks. De solitaire sprinkhanen worden plotsklaps groepsdieren. Ook veranderen ze van kleur. Jonge dieren kleuren geel-zwart. Volwassen vrouwtjes blijven bruin, met soms gele elementen. Volwassen mannetjes worden vrijwel helemaal felgeel.  Het eiwit dat voor die verkleuring zorgt, was al langer bekend. Dat zorgt bij de jonge solitaire sprinkhanen soms óók al voor kleurwijziging. In vochtige, vegetatierijke omgevingen worden die namelijk knalgroen: een schutkleur, zodat ze minder snel worden opgegeten. In droge leefgebieden blijven ze juist zandbruin.  Het uiterlijk dat de nimfen – dus: de jonkies – in groepen krijgen, dient eenzelfde doel. Geel-zwart is in de natuur een waarschuwingskleurencombinatie  die potentiële vijanden op afstand houdt. In feite laten de nimfen zo weten: ‘ik ben giftig!’ Dat is ook echt zo, omdat ze giftige planten eten.  Maar waarom ook volwassen mannetjes geel kleuren, was tot nu toe onduidelijk. Ze zijn in tegenstelling tot de jonge sprinkhanen niet giftig, en doen ook niet alsof (dan zouden ze wel geel-zwart zijn in plaats van geel). Bovendien: als de gele kleur wél tegen predatie zou moeten beschermen, dan is het gek dat de vrouwtjes niet meekleuren.  Nu hebben de biologen dus een andere verklaring gevonden. Mannetjes die het bewuste eiwit níet aanmaken lijken zodanig op vrouwtjes dat ze in grote groepen door andere hitsige mannetjes worden belaagd. Kortom: hun gele kleur beschermt tegen ongewenste intimiteiten. 
Nieuwsbrief
		NRC Wetenschap
	 
		Op de hoogte van kleine ontdekkingen, wilde theorieën, onverwachte inzichten en alles daar tussenin
	||https://www.nrc.nl//nieuws/2022/09/12/geel-beschermt-mannetje-tegen-ongewenste-intimiteiten-a4141599
2022-09-12||Een groeiende groep jongeren haalt een lagere opleiding dan hun ouders – en die vinden dat niet leuk|| Nog nooit studeerden er zoveel jongeren  aan een Nederlandse universiteit: hun aantal verdubbelde de afgelopen twintig jaar.  Maar de wal keert het schip, zegt Maarten Wolbers, hoogleraar onderzoek van onderwijs aan de Radboud Universiteit Nijmegen. Hij onderzoekt  ‘intergenerationele opleidingsmobiliteit’  sinds de jaren veertig van de vorige eeuw en ziet een groeiende groep jongeren die het opleidingsniveau van hun ouders niet haalt.  Van de mannen die werden geboren tussen 1950 en 1959 haalde 7 procent een lager opleidingsniveau dan de ouders. Dertig jaar later is dat percentage bijna verdriedubbeld. Van de mannen geboren tussen 1980 en 1989 – de dertigers en begin veertigers van nu – haalde 20 procent een lager diploma dan hun ouders.   Sociale daling, zegt Wolbers, groeit voor het eerst significant, en deze groei zet de komende jaren door. Steeds meer jongeren zullen daardoor lager uitkomen op de maatschappelijke ladder dan hun ouders. „Ze bereiken een minder goede positie op de arbeidsmarkt en daardoor minder status en inkomen.”  Hoe verhoudt die sociale daling zich tot de enorme stijging van het aantal studenten?   „Het is paradoxaal, maar logisch: er zit een plafond aan het opleidingsniveau. Hoger dan de universiteit bestaat niet. Als zoveel mensen hoger opgeleid zijn, wordt het risico groter dat hun kinderen datzelfde  niveau niet meer halen. Zo simpel is het.”  Met de toegenomen sociale daling komt een eind aan wat generaties lang vanzelfsprekend leek: kinderen deden het beter dan hun (groot-)ouders. Terwijl opa alleen de lagere school had afgemaakt, kon zijn kleindochter naar de universiteit. Sinds de emancipatiebewegingen in de vorige eeuw konden arbeiderskinderen doorleren en werd het hoger onderwijs ook bereikbaar voor meisjes en kinderen van ouders met een migratieachtergrond. „Een enorm reservoir van verborgen talent is de afgelopen decennia tamelijk succesvol aangeboord”, zegt Wolbers. „Dat reservoir is grotendeels uitgeput.” Toch maakt een kind van lager opgeleide ouders minder kans op een  universitaire opleiding, ook al is het even slim.  „Er is nog steeds sprake van kansenongelijkheid. Maar als je de huidige situatie naast die van veertig jaar geleden zet... dat is onvergelijkbaar.  „Tegelijk zien we dat de  groeiende kans op sociale daling de kansenongelijkheid in de hand werkt. Ouders die het zich kunnen veroorloven, zijn hun kinderen de laatste jaren als een gek gaan stutten met bijlessen of privé-onderwijs. Zij doen er alles aan om te voorkomen dat hun nageslacht lager terecht komt.  „Er is een enorme opwaartse druk ontstaan, waardoor ouders hun kind vaak koste wat kost weg willen houden bij het vmbo en er alles aan doen het vwo te bereiken. Als je echt iets wilt doen tegen kansenongelijkheid, moet je daar naar kijken.”  Om een gelijk speelveld te creëren, moet je bijlessen aan banden leggen? „Ja. Alleen is dat lastig uitvoerbaar, omdat je niet in de privélevens van mensen kan ingrijpen. Je kunt ouders niet verbieden bijlessen te kopen voor hun kind. De drang om te stutten is bovendien enorm wijd verspreid. Het zit overal. Kijk naar de plusklasjes in de basisschool, naar de lessen Cambridge Engels in het voortgezet onderwijs, naar de honoursprogramma’s op universiteiten. Bij al die extra lessen zie je dat er selectie wordt toegepast die ongelijkheid in de hand werkt. De groepen leerlingen en studenten die deze klasjes volgen, zijn homogener: het zijn vooral kinderen van hoger opgeleide ouders. Met de massificatie van de universiteit is de groep studenten  heterogener geworden. Vervolgens is de elite   manieren gaan zoeken om zich te onderscheiden van de massa én om sociale daling te voorkomen.” Waarom is die drang zo sterk? „Alle ouders willen nu eenmaal het beste voor hun kind. Daar komt bij dat er aan de bovenkant meer te verliezen valt. De sociale en economische belangen zijn groter. Ik denk ook, maar daar wil ik graag meer onderzoek naar doen, dat ouders het gevoel hebben dat ze falen als hun kind niet bereikt wat zij hebben bereikt.”   Sociale dalers zijn minder tevreden met hun  leven en ervaren minder geluk, blijkt uit uw onderzoek. Hoe komt dat? „Sociale daling is verlies van status. Voor hoger opgeleide ouders is het  onverteerbaar dat hun kind niet op de universiteit terechtkomt. Kinderen voelen die druk natuurlijk. En die ervaren vervolgens een gevoel van mislukking. Maar we weten het niet precies. Je kunt niet uitsluiten dat nare en ingrijpende gebeurtenissen tijdens de schoolperiode van kinderen, zoals een scheiding of het overlijden van een van de ouders, leiden tot een lager opleidingsniveau.” Sociale status is in uw onderzoek gekoppeld aan opleidingsniveau en niet aan inkomen. Waarom? „Economen zullen eerder geneigd zijn naar inkomen te kijken, maar opleiding is een veel stabielere factor en een sociale scheidslijn. Het is tegenwoordig de belangrijkste voorspeller voor maatschappelijk succes. Mensen die aan een universiteit of hogeschool hebben gestudeerd, leven langer, zijn langer gezond, doen het beter op de huwelijksmarkt en verdienen meer geld.”  Maken kinderen van recente sociale stijgers meer kans om te dalen?  „Dat weten we nog niet. Daarvoor zou je behalve naar de opleiding van ouders ook naar die van de grootouders moeten vragen. Maar het zou goed kunnen. De arbeiderskinderen die het milieu van hun ouders ontstegen, behoren misschien nog niet helemaal tot de elite. Waardoor hun kinderen de koppositie mogelijk niet goed kunnen handhaven. Dat zou ik graag verder willen onderzoeken.” Maarten Wolbers is hoogleraar onderzoek van onderwijs aan de Radboud Universiteit. Hij doet onderzoek naar onderwijsongelijkheid en de aansluiting tussen het (beroeps)onderwijs en de arbeidsmarkt. ||https://www.nrc.nl//nieuws/2022/09/12/een-groeiende-groep-jongeren-haalt-een-lagere-opleiding-dan-zijn-ouders-en-die-vinden-dat-niet-leuk-a4141598
2022-09-12||Europese Rekenkamer oordeelt kritisch over gezamenlijk aankoopproces coronavaccins||Bij de gezamenlijke aankoop van coronavaccins door de Europese Unie zijn fouten gemaakt, waarvan de lessen nog altijd onvoldoende zijn getrokken. In een onderzoeksrapport oordeelt de Europese Rekenkamer deze maandag kritisch over het Europese aankoopproces van coronavaccins. Zo startte de EU  laat met de aankoopprocedure, ontbraken in de contracten cruciale bepalingen over eventuele bevoorradingsproblemen en richtte ze laat een speciale werkgroep op om de leveringsketen strak te trekken. Het is niet voor het eerst dat de Europese vaccinaankoop kritiek krijgt, maar wel de eerste keer dat het proces zo grondig is doorgelicht. Al in de eerste maanden van 2021, toen de vaccincampagne in de EU op gang kwam, rezen er vragen over de effectiviteit van de gezamenlijke vaccinaankoop. Vooral het contract met farmaceut AstraZeneca kwam onder vuur te liggen, nadat de vaccinmaker haar leveringen plotseling fors terugschroefde. Critici vroegen zich af of de Europese Commissie namens de lidstaten wel goed genoeg had onderhandeld. Waren in de contracten wel voldoende waarborgen opgenomen over levering? En: was de EU niet te laat begonnen met de onderhandelingen, en was er hiervoor niet te weinig geld uitgetrokken? Over dat laatste oordeelt de ERK niet: volgens de controleurs heeft de Commissie met een „op maat gesneden gecentraliseerd systeem” een „gediversifieerde portefeuille van kandidaat-vaccins” aangekocht. Maar in de onderhandelingen werden volgens de Rekenkamer wel fouten gemaakt. Zo constateert de ERK dat de EU haar aanbestedingsproces later heeft opgestart dan het Verenigd Koninkrijk en de Verenigde Staten. Ook werden in de contracten onvoldoende rekening gehouden met mogelijke leveringsproblemen door de fabrikanten. De Commissie, schrijven de controleurs, „analyseerde de uitdagingen in verband met de productie- en toeleveringsketen van vaccins pas volledig na de ondertekening van de meeste contracten en de meeste contracten bevatten geen specifieke bepalingen om onderbrekingen in de leveringen aan te pakken.” Dat de Commissie dit zelf ook inzag, blijkt uit het feit dat de contracten die in de loop van 2021 werden gesloten „striktere bepalingen over belangrijke kwesties zoals tijdsschema’s voor de levering en productielocatie” bevatten. Toen er begin 2021 bevoorradingsproblemen ontstonden had de Commissie „beperkte mogelijkheden”, onder meer omdat ze „pas in februari 2021 een taskforce ter ondersteuning van de productie- en toeleveringsketens [heeft] opgericht”. Die werkgroep, die onder leiding kwam te staan van Eurocommissaris Thierry Breton (Interne Markt) heeft volgens de Rekenkamer „knelpunten” opgelost, maar „het effect op het opvoeren van de vaccinproductie” blijft volgens de controleurs onduidelijk. De kritiek van de ERK is niet mals, en levert munitie aan critici die zich openlijk afvroegen of Brussel wel was toegerust voor de taak vaccins voor alle Europeanen aan te kopen. Pikant is vooral dat de Rekenkamer constateert dat de Commissie het „proces nog niet heeft getoetst of gebenchmarkt om hieruit lering te trekken voor de toekomst”. En dat terwijl ze inmiddels zelf heeft voorgesteld de aanpak opnieuw te hanteren bij een volgende gezondheidscrisis en de EU inmiddels een reeks nieuwe bevoegdheden heeft gekregen voor de aankoop van medicijnen en vaccins. Maar, schrijft de Rekenkamer, „de vraag welke vaardigheden nodig zijn in het onderhandelingsteam van de EU of hoe de EU het beste kan bijdragen aan het oplossen van problemen in verband met de toeleveringsketen en de productie, moeten nog worden aangepakt”. De belangrijkste aanbeveling is dan ook het eigen proces nog eens veel grondiger door te lichten en betere richtsnoeren op te stellen voor een toekomstige crisis. ||https://www.nrc.nl//nieuws/2022/09/12/europese-rekenkamer-oordeelt-kritisch-over-gezamenlijk-aankoopproces-coronavaccins-a4141597
2022-09-12||CVW-directeur: ‘We hebben 23 huizen versterkt van de geplande 3.000&#8217;||Hij was in 2015 nog geen twee weken begonnen als directeur Bouwkundig Versterken bij het Centrum Veilig Wonen (CVW), of het aantal schademeldingen liep al op naar 600. Terwijl verwacht werd dat het CVW maximaal 600 schademeldingen in drie maanden zou krijgen. „We vielen meteen met de neus in de boter met twee flinke bevingen”, zei Jan Emmo Hut maandag met een gevoel voor ironie tegen de parlementaire enquêtecommissie in Den Haag. Het aantal telefonisten bij het CVW werd meteen opgeschaald van zes mensen naar meer dan dertig.  Het CVW werd in 2015 opgericht, in opdracht van gaswinner NAM, om de schades aan huizen te herstellen en panden te versterken zodat mensen bij een zware beving levend hun huis kunnen verlaten. Maar de opdrachten die het CVW meekreeg waren van begin af aan onrealistisch. Het aantal schademeldingen lag veel hoger dan verwacht en de opdracht om in 2015 3.000 huizen te versterken was onmogelijk, volgens Hut. In 2015 werden van die 3.000 woningen slechts 23 versterkt. „Maar er was toen geen sfeer van op de zeepkist gaan staan en zeggen dat het niet kan.” Frustratie onder Groningers
In 2019 werd het CVW opgedoekt en nam de overheid de afhandeling van de schade en de versterkingsoperatie over, zodat het proces sneller en makkelijker zou gaan. Desondanks verloopt de versterkingsoperatie nog steeds uitermate traag. Van de mogelijk 27.000 huizen die versterkt moeten worden in het gebied, staat ruim driekwart nog in de startfase. Eén argument dat daarvoor vaak wordt aangedragen is het gebrek aan capaciteit: er zouden te weinig vaklieden zijn voor de megaoperatie. Onzin, volgens Hut. „Er is altijd voldoende uitvoeringscapaciteit geweest tot op de dag van vandaag.” De trage afhandeling van de schade en versterking leidde tot frustratie onder sommige Groningers. Die boosheid richtte zich vaak op het CVW, somde Hut op: het gebouw van het CVW werd eens bezet, tijdens een theatervoorstelling werd hijzelf apart genomen in de pauze door boze bewoners en bij de balie op kantoor was er een rode knop aanwezig, waarop medewerkers konden drukken bij fysieke bedreigingen. Hut: „Veel mensen waren in het begin trots dat ze bij het CVW werkten, maar praatten daar op een gegeven moment niet meer over op verjaardagen of langs het voetbalveld.”||https://www.nrc.nl//nieuws/2022/09/12/cvw-directeur-we-hebben-23-huizen-versterkt-van-de-geplande-3-000-a4141595
2022-09-12||Geconfronteerd met grote verliezen durft Poetin een mobilisatie nog steeds niet aan|| Ineens was er maandag geen sprake meer van het Russische voornemen om op 4 november referenda te houden over de annexatie van de zelfverklaarde Volksrepublieken Luhansk en Donetsk en de Oekraïense regio’s Charkov, Zaporizja en Cherson. Bronnen rondom het Kremlin meldden dat aan het onafhankelijke nieuwsplatform Meduza, en stelden dat het succesvolle Oekraïense tegenoffensief  de reden voor de uitstel is. De officiële annexatie van delen van Oekraïne lijkt voorlopig dan ook van de baan.  Dat uitstel is een van de uitingen van de onrust die sinds afgelopen week in het Kremlin heerst als gevolg van de Oekraïense successen op het slagveld. Want hoewel president Vladimir Poetin zaterdag, ter gelegenheid van de 875ste verjaardag van Moskou, nog opgewekt verscheen bij de opening van een nieuw sportcomplex – waarvan de kleuren van de vloer en de wanden nagenoeg die van de Oekraïense vlag waren – rommelt het nu voor het eerst sinds  het begin van de oorlog in Oekraïne openlijk, hoewel op kleine schaal, in eigen land. Een eerste verontrustend geluid klonk afgelopen week uit twee gemeentelijke deelraden in Sint-Petersburg en Moskou, waar enkele afgevaardigden Poetin opriepen om af te treden, omdat alles sinds het begin van zijn tweede ambtstermijn zou zijn misgegaan. Ook zou Poetins agressieve taal Rusland hebben teruggeworpen in de tijd van de Koude Oorlog. Inmiddels klinkt dat geluid in achttien deelraden in beide steden. In Sint-Petersburg, waar Poetin vorige week in een deelraad  van hoogverraad werd beschuldigd omdat hij zijn land zonder aanleiding in een oorlog in Oekraïne had gestort, zijn de dissidente afgevaardigden inmiddels aangeklaagd wegens het ‘in diskrediet brengen van de huidige regering’.   In Moskou, waar een nieuwe gemeenteraad werd gekozen, werden voorafgaand hieraan drieënvijftig kandidaten aangehouden die het ‘slimme stemmen’ hadden aangemoedigd – een advies van de gevangen oppositieleider Aleksej Navalny waarin niet op een regeringspartij zou moeten worden gestemd maar op de tweede grootste kanshebber, om op die manier de macht van Poetins aanhang te verzwakken. Het feit dat het Kremlin, waarschijnlijk inferieure, munitie moet kopen in Noord-Korea, en de berichten dat de Wagner-huurlingengroep inmiddels gevangenen (inclusief moordenaars) ronselt om in Oekraïne te vechten, wijst erop dat het Russische leger in grote problemen verkeert.  Volgens mensenrechtenactiviste Olga Romanova zou van de vijfduizend gevangenen die halverwege juli naar Oekraïne zijn gestuurd inmiddels nog maar 10 procent in leven zijn.  Uit een – door NRC niet te verifiëren – gelekte  brief van het Russische ministerie van Financiën zou blijken dat Rusland al 361,4 miljard roebel (5,9 miljard euro) heeft uitgekeerd aan de nabestaanden van overleden Russische soldaten. Als dit klopt zou het betekenen dat er meer dan 48.000 Russische militairen zijn omgekomen of vermist geraakt in Oekraïne. Hoewel veel vragen te stellen zijn over de authenticiteit van de brief kan het rondgaan van deze brief afgelopen week wel bij hebben gedragen aan een gevoel van falen over de ‘militaire operatie’. Juist omdat er weinig informatie over de oorlog naar buiten wordt gebracht door de autoriteiten zelf, stookt zo’n bericht onrust. Temeer omdat het Kremlin wel al heeft toegegeven ‘aanzienlijke verliezen’ te lijden in Oekraïne. Het officieel bevestigde Rusland de dood van 1.351 militairen, maar dit aantal is sinds maart niet meer geactualiseerd.
     Hoe Rusland het Oekraïense bevrijdingsoffensief wil  beantwoorden is nog niet duidelijk. Van wijken is in ieder geval geen sprake, „de speciale operatie zal doorgaan totdat alle aanvankelijk genoemde doelen zijn behaald”, stelde  Poetins perswoordvoerder  maandag. Moskou eist  „een volledige overgave van het regime in Kiev, onder Russische voorwaarden,” lichtte oud-president en Poetin-vazal Dmitri Medvedev toe.  Onvrede over die onzekerheid borrelt nu naar boven. Zelfs de aan Poetin loyale Tsjetsjeense leider Ramzan Kadyrov schoot het Russische verlies van Izjoem in het verkeerde keelgat. „Als er vandaag of morgen geen veranderingen komen in de ‘speciale militaire operatie’ dan voel ik me gedwongen om naar het leiderschap van dit land te gaan en ze de situatie uit te leggen,” zei Kadyrov in een  bericht op Telegram.  Opvallend was afgelopen weekend de kritische bijdrage van een voormalig Doema-lid aan een debatshow op het Russische staatstelevisiekanaal NTV. „Er staat een sterk leger tegenover het Russische leger”, zei Boris Nadezjdin. Rusland is   „op een punt aangekomen dat het onmogelijk is om Oekraïne te verslaan.” Zijn oplossing: „Of we gaan mobiliseren en voeren de oorlog op volledige kracht, of we moeten ermee stoppen.”   Nadjezjdin werd live in de uitzending gewaarschuwd door Doema-lid Sergej Mironov. „Let op je taalgebruik”, zei hij, en: „Vladimir Poetin zei het onlangs helder: we zijn nog niet eens begonnen!” Daarna benadrukte hij dat de Oekraïense regering vernietigd moet worden.  Ook de voormalig aanvoerder van de pro-Russische separatisten in Donetsk,  Igor Girkin, uitte zich woest over de „grote nederlaag” die de Russische troepen hebben geleden in de regio Charkov. Hij adviseert zijn regering zich nu vooral te richten op het voorkomen van het verlies van nog meer militairen. Zonder algemene mobilisatie van de Russische bevolking zal Rusland in Oekraïne verliezen, waarschuwde hij al vaker.         Vooralsnog lijkt Poetin nog altijd  een algemene mobilisatie uit de weg te willen gaan. Vooral omdat dan ook rekruten uit de grote steden naar het front moeten worden gestuurd. Vooral in Sint-Petersburg en Moskou zou dat tot verdere maatschappelijke onrust kunnen leiden. Grootschalig protest is evenwel nog altijd uitgesloten, al was het maar omdat een aanzienlijk deel van de Russische bevolking nog altijd niet afwijzend staat tegenover Poetins ‘speciale militaire operatie’, zoals blijkt uit recente peilingen van het redelijk betrouwbare opiniebureau Levada. In reactie op de Russische tegenslagen aan het front ontslaat Poetin de ene generaal na de andere     Ook moet de kritiek op het Kremlin en de oorlogactiviteiten niet overschat worden. Als Rusland weer overwinningen boekt, keert het enthousiasme waarschijnlijk  terug.  Waar Russische militaire bloggers afgelopen week met scheldwoorden gelardeerde paniekberichten deelden, wordt nu ook alweer   het door het Russische ministerie van Defensie gebezigde narratief van een „strategische hergroepering” van het Russische leger overgenomen.  „Waarom heeft deze catastrofale omslag zich voorgedaan?” zegt vlogger Joeri Podoljaka, om vervolgens na de frontlijnen besproken te hebben te concluderen „de regio Charkov opgeven was daarom noodzakelijk. Zo is het altijd al bedacht.” Doordat het Russische leger zich nu op het zuidelijk front kan concentreren, „gaan we voordeel trekken uit het verlies van Izjoem.” Toch stelt die redenatie niet iedereen gerust: „We krijgen te horen dat alles volgens plan verloopt maar wie gelooft er nou echt dat zes maanden geleden gepland is om Charkov niet te veroveren en nu Balaklia te moeten verlaten?” zei de Russische politiek analist Viktor Olevitsj in de debatshow op NTV.  President Poetin en minister van Defensie Sergej Sjojgoe. Sjojgoe is steeds minder in beeld als het gaat om het bepalen van de militaire koers.   Foto AP Alom goedkeurend wordt er in de Russische nationalistische gelederen  in ieder geval gereageerd op de Russische wraakactie:  door  een raketregen op Oekraïense infrastructuur is de stroomvoorziening in heel  Charkov en een deel van de regio’s Zaporizja, Dnipropetrovsk en Soemy platgelegd. „Het stilleggen van de vitale infrastructuur van de Oekraïeners had al op de eerste dag van de operatie moeten zijn gebeurd. Dan zou het misschien iets succesvoller zijn gegaan,” schreef Girkin maandag.    Naar de Russische vervolgstappen blijft het raden.  Als gevolg van de Russische tegenslagen aan het front heeft Poetin sinds eind augustus de ene na de andere generaal ontslagen en vervangen door anderen. Generaal Roman Berdnikov, die het Russische leger in Oost-Oekraïne aanvoerde, zat pas vijftien dagen op zijn post, toen hij alweer werd vervangen.  Tegelijkertijd is de Russische minister van Defensie Sergej Sjojgoe steeds minder in beeld als het gaat om het bepalen van de militaire koers, als hij dat al ooit is geweest. Grote vraag is dan ook wie president Poetin bijstaat in zijn werk als opperbevelhebber.  Nu de Oekraïense president Zelensky van plan is om het Russische leger uit heel Oekraïne, inclusief de Krim, te verjagen doet zich ook een andere belangrijke vraag voor: zal Poetin bereid zijn om in het geval van verdere militaire tegenslagen een tactisch kernwapen in te zetten? Hij kan zich geen nederlaag veroorloven, maar hij zal ook beseffen dat de inzet van kernwapens zijn internationale positie onmogelijk zou maken. Eerder zal hij daarom hopen dat de herfst en de winter de oorlogshandelingen onder invloed van sneeuw en modder zullen vertragen, dat het in de rest van Europa koud wordt en de westerse regeringsleiders, uit behoefte aan Russisch olie en gas, op onderhandelingen tussen de oorlogvoerende partijen zullen aandringen.  Correctie (12 september 2022): in een eerdere versie van dit artikel was de naam van generaal Berdnikov verkeerd gespeld. Ook stond daarin dat hij troepen in West-Oekraïne aanvoerde; dat moest Oost-Oekraïne zijn. Hierboven staat de aangepaste tekst. Daarnaast is het oorspronkelijke artikel aangevuld met een toelichting over het belang van de brief van het Russische ministerie van Financiën. ||https://www.nrc.nl//nieuws/2022/09/12/geconfronteerd-met-grote-verliezen-durft-poetin-een-mobilisatie-nog-steeds-niet-aan-a4141596
2022-09-12||Elizabeths kist van Holyroodhouse naar St Giles Cathedral vervoerd||De kist van koningin Elizabeth II, die afgelopen donderdag op 96-jarige leeftijd overleed, is van het Schotse Holyroodhouse naar de kathedraal St. Giles vervoerd. Koning Charles III en zijn broers en zus liepen mee. Haar lichaam werd de kathedraal in gedragen, waarna de Schotse kroon op haar kist werd gelegd. Dinsdag wordt de overleden vorstin overgevlogen naar Londen en zal ze vier dagen opgebaard worden in Westminster Hall.  De processie over de Royal Mile, de route van het paleis naar  de kathedraal St. Giles, duurde ongeveer een half uur. Duizenden mensen stonden langs de weg om afscheid te nemen van de koningin. In de kathedraal kan het publiek langs de kist lopen en afscheid nemen.  De uitvaart van Elizabeth II is op maandag 19 september in de Londense kerk Westminster Abbey, waar ze in 1947 is getrouwd en zes jaar later is gekroond. Hierna wordt ze te ruste gelegd in de grafkelder van de St. George’s Chapel. Correctie (12 september 2022): In een eerdere versie van dit artikel stond dat Charles drie broers en zussen heeft. Dat moest natuurlijk zijn twee broers en een zus. Dat is hierboven aangepast.||https://www.nrc.nl//nieuws/2022/09/12/elizabeths-kist-van-holyroodhouse-naar-st-giles-cathedral-gedragen-a4141592
2022-09-12||Opinie | Wie dit Zorgakkoord tekent,  komt bedrogen uit||Veertien september is het dan zover, de ondertekening van het Integraal Zorgakkoord. Zorgakkoorden, voorheen Hoofdlijnenakkoorden, zijn sinds 2012 een vierjaarlijks terugkerend zomerritueel: VWS, zorgsectoren en zorgverzekeraars maken dan afspraken met elkaar voor de komende periode. Ze werden destijds door toenmalig minister Schippers (VVD) in het leven geroepen om de zorgkosten te beteugelen en dat is gelukt, stelde vorig jaar de Raad voor Volksgezondheid en Samenleving (RVS)  in haar rapport Opnieuw akkoord? vast.  Manon Kleijweg is ouderenpsychiater en één van de initiatiefnemers van actiegroep Red de GGZ, die zich inzet voor de toegankelijkheid van psychiatrische zorg. Toch raadde de RVS af om dit instrument opnieuw in te zetten: de vanouds sterke focus op kosten drukt de broodnodige inhoudelijke discussies over bijvoorbeeld de houdbaarheid van het zorgsysteem naar de achtergrond. Dit leidde steevast tot troebel geformuleerde inhoudelijke doelen, terwijl buiten de controle van de Tweede Kamer deelbelangen konden worden uitgeruild door de machtigste partijen. Het RVS-advies is niet opgevolgd, integendeel: VWS koos voor schaalvergroting.  Eerdere Hoofdlijnenakkoorden werden gesloten per sector, zoals ziekenhuiszorg, huisartsenzorg en wijkverpleging. De afgelopen maanden echter zwoegden zeventien werkgeversorganisaties , beroepsverenigingen en patiëntenplatforms van álle zorgsectoren gezamenlijk op één overkoepelend Integraal Zorgakkoord.  De recent uitgelekte conceptversie is geen verrassing. Het akkoord staat bol van mystieke bezweringen als ‘passende zorg’, ‘preventie’ en ‘sociaal domein’, die nauwelijks worden gespecificeerd en met een beetje pech allemaal neerkomen op de huisarts en de buurvrouw met haar klassieke pannetje soep. Aan dit vage toekomstvisioen worden desondanks afspraken in harde euro’s gekoppeld: 80 miljoen afslag van het budget voor de huisartsenzorg, 600 miljoen voor de wijkzorg. Want, is de redenatie van VWS en de zorgverzekeraars: de afgelopen jaren was er sprake van onderbesteding in die sectoren, dus kennelijk is het geld niet nodig. Dit in weerwil van een Malieveld vol stakende huisartsen en het plan om vergrijzend Nederland zo lang mogelijk thuis te houden.  Exact hetzelfde overkwam in 2018 de ggz: het toenmalige Hoofdlijnenakkoord leidde tot een verlaging van het landelijke ggz-jaarbudget met de 300 miljoen euro die zorgverzekeraars sinds 2012 gemiddeld jaarlijks overhielden aan de sector. Terwijl er toen al sprake was van ellenlange wachttijden. Wachttijden die juist in de hand waren gewerkt door de jarenlang te krap afgesproken omzetplafonds tussen zorgverzekeraars en zorgaanbieders, concludeerde de Algemene Rekenkamer in 2020. De Rekenkamer riep de staatssecretaris op er voortaan op toe te zien dat marktmeester NZa, de Nederlandse Zorgautoriteit, actief ingrijpt als zorgverzekeraars hun zorgplicht verzaken en de zorg voor lang wachtenden door omzetplafonds in het gedrang komt.  Hoe dat in de praktijk uitpakt werd deze zomer eveneens duidelijk, toen verschillende specialistische klinieken voor patiënten met zeer ernstige, invaliderende psychiatrische aandoeningen sloten of krompen uit geldnood. Klinieken zoals het Centrum voor Psychotherapie en Kliniek Eikenboom, waarvoor een wachttijd van meer dan een jaar bestond voor patiënten die geen baat hadden bij jarenlange behandeling elders. „Ik kán en wíl niet op de stoel van de bestuurder zitten”, reageerde minister Conny Helder (Langdurige Zorg en Sport, VVD) afwerend op Kamervragen om sluiting te voorkomen. Helder stelde een onderzoek in door de NZa. Een dag voor het zomerreces kwam de analyse uit: de NZa concludeerde na gesprekken met de zorgverzekeraars dat die netjes aan hun zorgplicht hadden voldaan. Er was immers „een vorm van vervolgbehandeling” geregeld voor de patiënten waarvan de behandeling was afgebroken. Of de kwaliteit daarvan voldoet, laat de NZa over aan het oordeel van de zorgverzekeraars. Dat patiënten teruggestuurd waren naar poliklinische behandelvormen waarbij ze eerder geen baat hadden speet de toezichthouder. Bij tekortschietende kwaliteit, opperde de NZa vriendelijk in een toelichtend gesprek, is er voor patiënten altijd nog de mogelijkheid om naar het Tuchtcollege of Inspectie te stappen.  Al met al is er maar één conclusie mogelijk: ondertekenen van het Integraal Zorgakkoord zoals het er nu ligt, is voor alle partijen  zinloos, behalve voor zorgverzekeraars en VWS. Als sector je committeren aan financiële afspraken zonder enige borging dat de NZa de zorgplicht van zorgverzekeraars zodanig handhaaft dat dat bedrag ook daadwerkelijk ten goede komt aan de patiënten die dit het hardst nodig hebben: waarom zou je?   Alleen voor de zorgverzekeraars en het ministerie van VWS heeft dit Zorgakkoord zin Psychiatrische aandoeningen vormen een immense maatschappelijke ziektelast en zijn uitstekend behandelbaar. Depressie- en angstbehandeling zijn kosteneffectiever dan welke andere medische behandeling dan ook, iedere behandeleuro betaalt zich 2,5 à 5 keer uit aan herwonnen arbeidsproductiviteit en afgenomen medische consumptie. Dankzij de huisartsenzorg en wijkzorg stond de Nederlandse gezondheidszorg kwalitatief jaren aan de top, terwijl het qua aandeel van het bbp een Europese middenmoter was.  De Zorgakkoorden resulteerden vanaf het begin in structurele onderfinanciering van de kosteneffectieve huisartsenzorg, wijkzorg en ggz, zorgsectoren waar een groot deel van de Nederlanders een beroep op doet.  Terwijl er wél geld is voor peperdure, druk belobbyde medische apparaten en kostbare wanhoopsbehandelingen die hooguit enkele weken levensverlenging opleveren. Zolang dit voortduurt is de term ‘passende zorg’ ronduit ongepast. ||https://www.nrc.nl//nieuws/2022/09/12/wie-dit-zorgakkoord-tekent-komt-bedrogen-uit-a4141591
2022-09-12||Elly Schlein is het wapen van links Italië tegen  Meloni||Het Noord-Italiaanse Bologna wordt   la Rossa (‘de Rooie’)  genoemd, en de streek Emilia-Romagna eromheen is al even progressief. Toch hangt er in Bologna bepaald geen strijdlustige sfeer, nu de Italiaanse parlementsverkiezingen op 25 september volgens de peilingen gewonnen zullen worden door een alliantie gedomineerd door radicaal-rechts. Die peilingen lijken te drukken op het gemoed van de linkse partijmilitanten. In de studentenstad hangt niet één verkiezingsposter. Geeft links zich zelfs hier al vroegtijdig gewonnen? Er is één jonge, linkse politica die dat weigert en met haar energieke campagne de aandacht trekt. „Als ik zou denken dat er echt niks meer aan te verhelpen was, dan was ik geen kandidaat”, zegt Elly Schlein (37) gedreven, tijdens een interview in de marge van het ‘Feest van de eenheid’ in Bologna. Dat ‘Festa dell’Unità’, een links politiek volksfeest, is in deze progressieve streek al jaren traditie. Er hangen regenboogvlaggen met vredesboodschappen, en partijmilitanten komen luisteren naar de politieke debatten, of verbroederen aan eetstandjes met pasta, kebab of gefrituurde kikkertjes. Schlein is de rijzende ster van Italiaans links. Twee jaar geleden al noemde het gezaghebbende Italiaanse tijdschrift l’Espresso haar „het gezicht van een nieuwe generatie”. Op het  partijfeest komt Schlein, in een marineblauw broekpak met witte gympen, deelnemen aan een debat over de strijd tegen de maffia. Ze oogst meteen applaus wanneer ze Bologna omschrijft als de stad die haar heeft „geadopteerd”. Hier speelt de populaire politica een thuiswedstrijd: na haar jeugd in het Zwitserse Lugano als kind van een Amerikaanse vader en Italiaanse moeder verhuisde Schlein naar Bologna om er rechten te studeren. Schlein debatteert vol geestdrift, maar dat kan het makke verloop van deze verkiezingscampagne niet doen vergeten. Nochtans staat er op 25 september voor het land veel op het spel. De Italianen gaan vervroegd stemmen, omdat de regering van nationale eenheid van Mario Draghi in juli viel, na onenigheid over een steunpakket voor bedrijven en gezinnen. Elly Schlein staat als onafhankelijke kandidaat op de lijst van de centrum-linkse Partito Democratico. Op het progessieve festival Festa de L’Unità in Bologna ontmoet ze haar aanhangers.  Foto Massimiliano Donati
 Europa vertrouwde erop dat de miljoenen uit het post-coronasteunfonds bij Draghi in goede handen waren. Hoe moet het straks verder, als in Rome een radicaal-rechts en euro-kritisch bestuur aan de macht komt?  De gedoodverfde winnaar, de 45-jarige Giorgia Meloni, is een bewonderaar van de Hongaarse autocraat Viktor Orbán en leidt een partij met flinke wortels in het fascisme. Meloni stapt naar de kiezer, in een alliantie met de eveneens radicaal-rechtse Matteo Salvini en de rechts-liberale Silvio Berlusconi. De controversiële oud-premier,  die in de jaren negentig het populisme in Italië heeft geïntroduceerd, geldt ironisch genoeg in die rechtse alliantie juist als de meest gematigde stem. Maar Salvini en Meloni steken hem voorbij. Als gevolg maakte Italië nooit eerder sinds de Tweede Wereldoorlog  kans op zo’n uitgesproken radicaal-rechts bestuur. Zonder twijfel is dit een erg lastige verkiezingscampagne voor links, erkent Elly Schlein tegenover NRC, maar snel voegt ze eraan toe op dat vlak wel wat ervaring te hebben. De Amerikaans-Italiaanse was vrijwilliger bij beide verkiezingscampagnes van Barack Obama. „De tweede keer, in 2012, had Mitt Romney duidelijk een voordeel, omdat witte mannen ouder dan vijftig hadden besloten dat hun stem naar de Republikeinen ging. Alles hebben we toen uit de kast gehaald om vrouwen, Afro-Amerikanen en jongeren met een studieschuld te mobiliseren.” Tien jaar later vertelt ze het nog altijd met pret in de ogen. Ze is nog altijd maar 37 jaar - piepjong, in de door oude mannen gedomineerde Italiaanse politiek – maar boogt al op jaren bestuurservaring. In 2020 werd ze vicegouverneur van de linkse, en tegelijk erg welvarende streek Emilia-Romagna. Dat centrum-links dat jaar andermaal de regionale verkiezingen won, was toen zeker ook te danken aan het massaprotest van de ‘Sardienen’, burgeractivisten die met duizenden tegelijk de straat opliepen om te waarschuwen voor de opkomst van radicaal-rechts. Mede door hun actie brak Matteo Salvini’s rechtse Lega-partij hier toen niet door. Dat Giorgia Meloni een vrouw is, betekent niet dat ze het lot van Italiaanse vrouwen zal verbeteren Elly Schlein onafhankelijke kandidaat Ze kent Salvini wel: de twee politieke tegenpolen waren collega’s in het Europees Parlement. Het ergerde Schlein mateloos dat Salvini zich sterk op migratie profileert, maar dat zijn partij nooit kwam opdagen bij vergaderingen over de  – nog altijd geblokkeerde – hervorming van de Dublin-verordening. Die bepaalt welk Europees land verantwoordelijk is voor de behandeling van een asielaanvraag. In januari 2020 zat ze Salvini letterlijk achterna op straat, om een uitleg te eisen die hij nooit zou geven. Haar medestanders filmden haar, en de video ging viraal. Nu  staat u in het politieke veld tegenover de vrouw die Salvini zelfs nog voorbijsteekt op radicaal-rechts. Bent u de anti-Meloni? Schlein, fijntjes glimlachend: „Ik sta in het veld om de kiezers te overtuigen van ons toekomstproject voor Italië. Wij willen de leefomstandigheden van de burgers en van onze planeet verbeteren. Al jaren ben ik vóór een uitgesproken progressief, ecologisch én feministisch beleid – het is eerder Giorgia Meloni die tégen al die dingen is.” Als Meloni de eerste vrouwelijke premier van Italië wordt, werkt dat dan niet emanciperend voor andere vrouwen? „Dat Meloni zelf een vrouw is, betekent totaal niet dat zij het lot van Italiaanse vrouwen zal verbeteren. Als het in je zit, komt het er ook wel uit, of je nu een man bent of een vrouw, zegt ze zelf, en zo gaat ze compleet voorbij aan de loon- en arbeidsmarktdiscriminatie van vrouwen in Italië. Inzetten op persoonlijke verdienste is prima, als je tenminste dezelfde kansen krijgt aan de start.” Schlein trekt als onafhankelijke kandidaat naar de kiezer, verbonden aan de lijst van de Partito Democratico, de partij die ze in 2015 de rug toekeerde, uit ongenoegen met de centrumkoers van de toenmalige partijvoorzitter Matteo Renzi. Huidig PD-voorzitter Enrico Letta zocht opnieuw toenadering. De weinig charismatische Letta vroeg haar om de campagne met haar strijdlust te injecteren. Als lijsttrekker in een progressieve streek is ze nu al mathematisch zeker van een zetel in het nationale parlement.  Maar ondanks de grote inzet lijken veel Italianen weinig zin te hebben in een verkiezing vlak na de zomervakantie. De Italianen, zegt Schlein, liggen wakker van hun torenhoge energierekeningen en zijn verbijsterd door de val van de regering, terwijl er een socio-economische crisis woedt. „Daarbovenop komt de bezorgdheid om de klimaatverandering, die schade aanricht aan ons, de planeet en onze economie. De voedselsector in Emilia-Romagna [waar Parmezaanse kaas en Parmaham worden geproduceerd] is deze zomer al zwaar getroffen door de droogte.” U wilt een sterk inhoudelijke campagne voeren, maar Enrico Letta niet. Hij voert vooral campagne tegen rechts. „Letta wil de Italianen duidelijk maken dat ze voor een belangrijke keuze staan. Ofwel kies je voor ons, ofwel kies je voor het rechtse blok, dat komedie speelt: de gematigde toon die Meloni tegenwoordig aanslaat tegenover de buitenlandse pers is gespeeld. Wij kennen de bondgenoten van deze rechtse alliantie. Viktor Orbán bijvoorbeeld, die in Hongarije het asielrecht vrijwel heeft afgeschaft, zich uitspreekt tegen ‘rassenvermenging’ en anti-lhbt-wetten uitvaardigt. Meloni’s partij zit ook in dezelfde Europese alliantie als het Poolse PiS, dat abortus in Polen vrijwel onmogelijk heeft gemaakt. We weten heel goed wie de dienst uitmaakt van deze Internationale der nationalisten: het zijn lui als Orbán, Vladimir Poetin, Jaroslaw Kaczynski in Polen en Donald Trump.” Er is wat onrust over de toegang tot abortus in Italië, maar zal het zo’n vaart wel lopen? „We mogen het risico in elk geval niet onderschatten. Italië zit in een economisch moeilijke situatie, net als Hongarije, waar Orbán elke dag een nieuwe vijand bedenkt om de aandacht weg te leiden van zijn falende aanpak van de economische crisis en van de pandemie. Eerst richt hij zich tegen migranten, dan tegen de lhbt-gemeenschap, nu weer tegen vrouwen aan de universiteit. Een overheidsinstelling die dicht bij Orbán staat, waarschuwde onlangs in een rapport dat te veel vrouwen aan de universiteit een risico zouden vormen voor mannen en voor het geboortecijfer. Orbán draagt een uitgesproken patriarchale maatschappijvisie uit, en Meloni bewondert die man.” In Italië wil Meloni het zeer lage geboortecijfer opkrikken, met financiële prikkels voor gezinnen. Vindt u dat een slecht idee? „Eerst moeten we Italiaanse jongeren, die erg lang bij hun ouders wonen, de kans bieden om veel sneller op eigen benen te staan. Wij zeggen daarom: schaf gratis stages af en beperk contracten voor een bepaalde termijn. Tegelijk pleiten we voor een minimumloon. Als veel meer vrouwen aan het werk gaan, stijgt de welvaart. Vrouwen activeer je op de arbeidsmarkt door de onbetaalde zorg te verlichten die nog altijd disproportioneel op hun schouders rust. Kinderdagverblijven zijn belangrijker dan extra kindergeld. In Emilia-Romagna is al sinds de jaren zeventig sterk in kinderdagverblijven geïnvesteerd.” Twee op de drie vrouwen in de streek werken, ruim boven het landelijk gemiddelde van iets minder dan de helft. Vier op de tien kiezers  hebben nog niet besloten of ze gaan stemmen, en voor wie. „We móéten hen motiveren. Het Europese post-coronasteunfonds biedt ons de historische kans om Italië te digitaliseren, een groen beleid te voeren én de ongelijkheid te verminderen. Die kans moeten we grijpen.”||https://www.nrc.nl//nieuws/2022/09/12/elly-schlein-is-het-wapen-van-links-italie-tegen-meloni-2-a4141590
2022-09-12||Met de  titel op de US Open is het ‘tijdperk-Alcaraz’ begonnen||Carlos Alcaraz Garfía koesterde van jongs af aan twee dromen: een grandslamtoernooi winnen en nummer één van de wereld worden. Na negentien jaar en 108 dagen heeft de Spanjaard al beide doelen  bereikt. De  jongste aanvoerder  van de wereldranglijst bij de mannen ooit, hoopt met  ‘het tijdperk-Alcaraz’ definitief een einde te maken aan de periode waarin Roger Federer, Rafael Nadal en Novak Djokovic  de prijzen onderling verdeelden. „Ik heb nog nooit een tennisser gezien die zo jong zo compleet was, maar hij staat pas aan het begin”, zegt Spaanse oud-prof Jordi Arrese (58) via de telefoon vanuit Barcelona. „Alcaraz zal alleen nog maar beter worden. Het is aan hem  om de komende vijftien jaar te laten zien of hij hun records kan breken.” Alcaraz is uiteraard niet de eerste die de hegemonie van ‘de grote drie’ doorbreekt. De laatste jaren slaagden Daniil Medvedev en Dominic Thiem er ook in op een groot podium als de US Open te schitteren. En daarvoor pakten Andy Murray, Stanislav Wawrinka, Juan Martín Del Potro en Marin Cilic  hoofdprijzen  mee in Melbourne, Parijs, Londen en  New York. Geen van allen vormde echter een serieuze bedreiging voor het supertrio. Alcaraz heeft volgens Arrese wel   de potentie om de heerschappij in het mannentennis voor lange tijd over te nemen. In Spanje spreken ze nu al over ‘de nieuwe Nadal’. „Toch is een vergelijking met Nadal nu nog niet op zijn plaats”, zegt de voormalige nummer 23 van de wereldranglijst. „Nadal is Nadal. Die is uniek. Het is echt niet zo eenvoudig om diens prestaties te verbeteren. Al heeft  Alcaraz er wel  de kwaliteiten voor in huis.”   Alcaraz had   tijdens de US Open weliswaar  geen tegenstand van Federer (geblesseerd) en Djokovic (corona-restricties), en  bovendien was Nadal niet fit genoeg,  maar daar stond tegenover dat hij urenlange gevechten aan moest gaan met toppers uit een nieuwe generatie als de Italiaan Jannik Sinner (21 jaar), de Amerikaan Frances Tiafoe (24) en de Noor Casper Ruud (23). Alcaraz bleef op Flushing Meadows wankelend overeind en toonde zich in technisch, tactisch, fysiek én mentaal opzicht de sterkste van allemaal.  Alcaraz stond in New York in totaal 23 uur en 40 minuten op de baan. Een record. Nooit eerder was een tennisser zó jong al zó goed op álle fronten. Arrese: „Als ik cijfers zou mogen geven, zou ik zeggen: fysiek een 10, technisch een 10 en mentaal een 10. Alleen in tactisch opzicht zou Alcaraz zich nog wel kunnen verbeteren. Soms gaat het hem te makkelijk af en neemt hij de verkeerde beslissing.”   Arrese, die op de Olympische Spelen van Barcelona in 1992 een zilveren medaille pakte in het enkelspel, zag ‘Charly’ Alcaraz op zijn twaalfde voor het eerst spelen. „Dat was op een jeugdtoernooi waar de top van Spanje aanwezig was”, vertelt  Arrese. „Ik zag al meteen dat hij over enorm veel talent beschikte. Alcaraz was anders;  de intensiteit en de snelheid waarmee hij speelde was ongekend. Op een veel hoger niveau dan zijn leeftijdsgenoten.” Alcaraz groeide op in het plaatsje El Palmar in de provincie Murcia waar hij op de tennisschool van zijn vader Carlos al heel jong bezeten raakte van de sport. Iedere dag stond  hij op de Real Sociedad Club de Campo Murcia tegen een muurtje te tennissen. Alcaraz  liep zo over van de energie dat hij  geregeld  tot stoppen  moest worden gemaand. Toen hem op zijn twaalfde werd gevraagd wie zijn idool was antwoordde hij koeltjes: „Roger Federer.” Later stelde Alcaraz  dat Nadal altijd in alles zijn grote voorbeeld is geweest. Volgens Arrese lijkt Alcaraz „zowel in fysiek als mentaal opzicht”  veel op Nadal. „Ze  kunnen en willen allebei alles geven om een punt te pakken. Dat is een speciale kwaliteit.” De rol van coach Juan Carlos Ferrero is volgens Arrese ook cruciaal bij de snelle opmars van Alcaraz. De Spaanse voormalige nummer één van de wereld, die in 2003   in de finale van Roland Garros   de Nederlander Martin Verkerk versloeg, haalde hem naar zijn JC Ferrero Equelite Academy in Villena. Het complex, op een half uur rijden van de stad Alicante, beschikt over  twintig tennisbanen van verschillende soorten ondergrond. Alcaraz werd er volwassen en leerde er  op gravel, hardcourt en gras te tennissen. „Ferrero heeft van Alcaraz  een complete speler gemaakt en heeft hem de wetten van de topsport bijgebracht”, stelt Arrese. „Want Alcaraz  wil het nog wel eens te makkelijk opvatten. Hij  is heel extravert, hij staat soms  te lachen op de baan. Een andere keer smijt  hij een racket op de grond. Dat hoort bij zijn jeugdigheid. Dat deed Federer ook toen hij die leeftijd had. Alleen was die nog geen nummer één op zijn negentiende.” Arrese is ervan overtuigd dat een nieuwe generatie tennissers, met Alcaraz als hun boegbeeld, zich heeft laten inspireren door Federer, Nadal en Djokovic. Die drie  hebben ‘het monster Alcaraz’ volgens Arrese  zelf gecreëerd. „Als je hem bezig ziet tijdens de finale van de US Open, dan kan je alleen maar met grote bewondering naar Alcaraz kijken”, stelt Arrese, die de eindstrijd op Radio Cadena Ser in de nacht van zondag op maandag van commentaar voorzag. „Je raakt door zijn spel besmet. Daar kan je niet zonder emoties naar kijken. Alcaraz is een zegen voor het Spaanse tennis. We kunnen de komende vijftien jaar vooruit. En er komt er nog één aan. Schrijf maar op: Martín Landaluce. Zestien jaar. De US Open-kampioen bij de junioren.”  ||https://www.nrc.nl//nieuws/2022/09/12/met-de-titel-op-de-us-open-is-het-tijdperk-alcaraz-begonnen-a4141589
2022-09-12||Oekraïens offensief: verlaten materieel en terugkerende bewoners||
Nieuwsbrief
		NRC In Beeld
	 
		De mooiste fotografie en de beste tips, geselecteerd door de fotoredactie
	||https://www.nrc.nl//nieuws/2022/09/12/oekraiens-offensief-verlaten-materieel-en-terugkerende-bewoners-a4141570
2022-09-12||Twee aangiftes van aanranding bij Formule 1 in Zandvoort||De politie heeft tot nu toe twee aangiftes ontvangen van aanranding tijdens de Formule 1-race in Zandvoort vorige week. Dat bevestigt een woordvoerder maandag aan NRC. Twee andere vrouwen, die ook een melding hebben gedaan van grensoverschrijdend gedrag tijdens het evenement, gaan mogelijk ook aangifte doen. De politie is nu nog met hen in gesprek. Tot nu toe zijn er geen aanhoudingen verricht.  De aangiftes worden nu onderzocht. Volgens de woordvoerder zijn er meerdere meldingen binnengekomen van grensoverschrijdend gedrag tijdens het Formule 1 weekend, en is de politie met al deze vrouwen in gesprek gegaan. Deze meldingen hebben niet tot aangiftes geleid. Met hoeveel vrouwen er is gesproken, kan de politie niet zeggen.  Fanclub Formule 1 Vrouwen kreeg vorige week zo’n vijftig meldingen van ongewenst gedrag door mannen tijdens het Formule 1 weekend. De club riep vrouwen op zich te melden bij de politie. Svenja Tillemans, oprichter van Formule 1 Vrouwen, zei verhalen te hebben gehoord van vrouwen die zijn betast op de borsten, billen en buik of ongevraagd werden gezoend op de mond. Op basis van de meldingen zei Tillemans in gesprek te gaan met de organisatie van de Grand Prix. De organisatie van de Grand Prix liet vorige week aan NRC weten „ongewenst en intimiderend gedrag” niet te tolereren. ||https://www.nrc.nl//nieuws/2022/09/12/twee-aangiftes-van-aanranding-bij-formule-1-in-zandvoort-a4141587
2022-09-12||Nederlands koningspaar en prinses Beatrix bij uitvaart koningin Elizabeth II||Koning Willem-Alexander, koningin Máxima en prinses Beatrix zijn maandag 19 september aanwezig bij de uitvaart van koningin Elizabeth II. Dat heeft de Rijksvoorlichtingsdienst bekendgemaakt. De plechtigheid vindt plaats om 11.00 uur lokale tijd in Westminster Abbey in Londen. Hoewel er nog geen gastenlijst is geopenbaard, worden bij de ceremonie veel staatshoofden en regeringsleiders verwacht. In ieder geval de Amerikaanse president Joe Biden heeft al aangekondigd erbij te zullen zijn. Koning Willem-Alexander, koningin Máxima en prinses Beatrix waren vorig jaar ook bij de uitvaart van de echtgenoot van koningin Elizabeth, prins Philip, die op 99-jarige leeftijd overleed. Die dienst was vanwege de coronamaatregelen en het feit dat Philip geen staatsbegrafenis wilde, een stuk soberder dan de plechtigheid van zijn vrouw. Na de uitvaart van Elizabeth II in de Londense kerk, waar ze in 1947 is getrouwd en zes jaar later is gekroond, zal haar lichaam worden overgebracht naar Windsor Castle. Haar man ligt daar in de grafkelder van de St. George’s Chapel. Waarschijnlijk wordt hij verplaatst, zodat hij samen met Elizabeth II, met wie hij 73 jaar was getrouwd, te ruste kan worden gelegd.||https://www.nrc.nl//nieuws/2022/09/12/nederlands-koningspaar-en-prinses-beatrix-bij-uitvaart-koningin-elizabeth-ii-a4141588
2022-09-12||Opinie | KNAW moet zich niet associëren met Heineken||De schadelijke gevolgen van de consumptie van alcohol, ook in lage hoeveelheden, zijn wetenschappelijk en onomstotelijk aangetoond. Naast de welbekende schade aan de hersenen is alcohol kankerverwekkend en beschadigt het telomeren, wat tot vroegtijdige veroudering leidt. De vaak ongewenste gevolgen voor gedrag zijn direct zichtbaar. Geen enkel wetenschappelijk onderlegd persoon gelooft nog in broodje-aap-verhalen als zouden enkele glazen wijn of bier per dag gunstig voor de gezondheid zijn. Er is geen principieel verschil tussen alcohol, tabaksrook, en softdrugs; verschillen in wetgeving zijn hypocriet.  Klaas Landsman is hoogleraar aan de Radboud Universiteit en lid van de KNAW.  Het is daarom verbijsterend dat de Koninklijke Nederlandse Akademie van Wetenschappen (KNAW) al vele jaren Heinekenprijzen uitreikt, binnenkort weer (29/9). De oorspronkelijke (en zeer prestigieuze) dr. A.P. Heinekenprijzen zijn recent zelfs aangevuld met zogenaamde Heineken Young Scientist Awards. De KNAW ontpopt zich hiermee als reclamezuil voor een bedrijf dat haar geld verdient met de verkoop van vergif. Het trapt met open ogen in een pr-strategie waarmee ons nationale biermerk, dat evenals de tabaksindustrie al lang weet hoe dubieus zijn product is, zich associeert met zaken die als positief worden gezien, zoals sport en wetenschap. Zo is Heineken een van de hoofdsponsoren van de Champions League  en heet het ontmoetingscentrum op de Olympische Spelen waar succesvolle Nederlandse sporters naartoe worden gedirigeerd het Holland Heineken House. Ook is Heineken een grote sponsor van de Formule 1 – vroeger was dat Marlboro.  Kennelijk heeft dergelijke reclame veel effect, anders zou het bedrijf de astronomische bedragen  hiervoor niet uitgeven. Het heeft decennia gekost voor tabaksreclames werden verboden en het zal vrees ik ook nog tientallen jaren kosten voor drankreclame verboden wordt. De KNAW draagt aan deze reclames bij door een positieve associatie bij de naam Heineken te bieden, waarbij de bittere ironie is dat juist de wetenschap, niet de alcoholindustrie, de schadelijke gevolgen van alcohol in de openbaarheid heeft gebracht. Door zich op deze wijze aan de bierproducent te verbinden gooit de KNAW niet alleen haar eigen naam te grabbel – het genootschap noemt zich de stem en het geweten van de Nederlandse wetenschap – maar, erger, verleent het waardigheid aan een biermerk. Heineken, sport, wetenschap, wie kan nog bezwaar tegen zo’n merk maken als het zich in dergelijk goed gezelschap bevindt? Hoe leggen wij jongeren uit dat alcohol ongezond is als Heineken een intieme relatie heeft met de KNAW?  Intern protest leidde tot de reactie  van de KNAW dat het geen reclame maakt omdat niet het bedrijf Heineken de prijzen financiert, maar de Stichting Alfred Heineken Fondsen, waarvan het kapitaal afkomstig is van de familie. Maar het lijkt me dat het publiek hier geen verschil tussen maakt.  De KNAW zou juist een rapport moeten schrijven dat vooral studenten ervan overtuigt af te zien van alcohol. Zij zou  moeten aandringen op veel fellere overheidscampagnes om het gebruik van alcohol te ontmoedigen en zo mogelijk te verbieden. De KNAW moet zich onmiddellijk terugtrekken als organisator van deze prijzen.              ||https://www.nrc.nl//nieuws/2022/09/12/knaw-moet-zich-niet-associeren-met-heineken-a4141586
2022-09-12||Schiphol vraagt maatschappijen vluchten te annuleren om tekort aan beveiligers||Schiphol heeft maandag een aantal luchtvaartmaatschappijen gevraagd vluchten te annuleren om de drukte op de luchthaven te verlichten. Het gaat om vluchten die tussen 16.00 en 23.00 op de planning staan vanuit vertrekhal drie. Luchtvaartmaatschappijen hoeven niet op het verzoek in te gaan, maar als ze dat wel doen „worden [ze] daarvoor gecompenseerd”, aldus Schiphol. Vooralsnog hebben alleen Transavia en KLM gehoor gegeven aan de oproep van de luchthaven, meldt persbureau ANP, die een rondgang heeft gemaakt onder luchtvaartmaatschappijen. Transavia annuleert begin deze avond vluchten naar Parijs-Orly en Porto. TUI, Corendon en EasyJet schrappen geen vluchten op verzoek van Schiphol. Maandagochtend stonden er lange rijen op de luchthaven, tot buiten de vertrekhallen. Met name voor vertrekhal een en drie liep de wachttijd op. Volgens de luchthaven is er sprake van een „onderlevering” van beveiligingspersoneel. Schiphol besteedt het inhuren van beveiligers uit en vraagt afhankelijk van het aantal reizigers een aantal „uren” op bij de beveiligingsbedrijven. Maandag zijn er minder beveiligers aanwezig dan de luchthaven had opgevraagd, zo laat een woordvoerder weten. Volgens vakbond FNV is de beëindiging van een zomertoeslag, vorige week maandag, de voornaamste reden voor de terugkerende lange rijen. Afgelopen zomer, toen Schiphol de drukte het hoofd probeerde te bieden, keerde het aan onder meer beveiligers een zomertoeslag uit, waarbij medewerkers 5,25 euro bruto per uur extra kregen. Afgelopen maandag liep die toeslag af. Ook toen was het drukker op de luchthaven, ondanks dat het aantal vluchten een stuk lager ligt ten opzichte van de zomerpiek. „De zomertoeslag heeft heel goed gewerkt om de problemen deze zomer te verkleinen”, zegt FNV-campagneleider op Schiphol Joost van Doesburg. „Een heleboel mensen die hun baan eigenlijk wilden opzeggen zijn langer gebleven en anderen zijn juist naar Schiphol gekomen.” Morgen gaan FNV en Schiphol in gesprek, die afspraak stond al voor de huidige drukte. Van Doesburg wil het hebben over hoe de organisatie in de toekomst een aantrekkelijke werkgever kan zijn. Dat is volgens hem lastig, omdat „cruciale processen voor langere termijn zijn uitbesteed.”||https://www.nrc.nl//nieuws/2022/09/12/schiphol-vraagt-maatschappijen-vluchten-te-annuleren-om-tekort-aan-beveiligers-a4141581
2022-09-12||Virale hit door online biecht||Dat oudere nummers ineens weer in de aandacht kunnen komen, omdat ze via sociale media opnieuw hip worden of in een populaire serie of film zitten, dat weten we. Maar dat Hudson Mohawke’s CBAT weer in de belangstelling staat, heeft een heel andere reden. CBAT, van dance-producer Mohawke en Satin Panthers uit 2011 (muzieksite Pitchfork noemde het nummer toen „slangachtig gecompliceerd” ), beleeft een tweede leven omdat ene TylerLife op sociale nieuwssite Reddit opbiechtte dat hij dat  altijd aanzette tijdens seks.  En nu was hem gebleken  dat zijn vriendin deze muziek – al twee jaar – een enorme afknapper vindt.  „Ik begrijp niet waarom zij er twee jaar over gedaan heeft om mij te zeggen dat ze die song haat”, klaagt hij. Hij vindt het ook vervelend voor haar dat ze zich twee jaar lang heeft geërgerd tijdens seks waarvan hij dacht dat het hartstikke leuk ging, maar hij is geïrriteerd  dat ze hem niks heeft gezegd. „Ik had haar misschien kunnen vragen of de playlist haar beviel, of dat er songs op stonden die ze minder vond. Maar om twee jaar niks te zeggen, en mij te laten denken dat we een geweldig seksleven hadden, terwijl dat in haar ogen in puin lag door mijn muziek, zorgt voor een rare situatie en ik ben daar een beetje klaar mee.” Goed, dit zou  allemaal tot  wat leedvermaak kunnen leiden, tot je het nummer hóórt. CBAT lijkt namelijk op geen enkele manier geschikt voor seks of voor welke  beweging dan ook, en dat is de mening  van talloze TikTokkers, die  grappige filmpjes gemaakt hebben van Tylerlifes biecht.  Het nummer is in totaal onnavolgbare  vierkwartsmaat gecomponeerd. Verschillende videomakers op TikTok proberen zich met heupbewegingen voor te stellen hoe TylerLife het (twee jaar lang) aangepakt zou kunnen hebben – en dat ziet allemaal zeer onsexy uit. Iemand probeert er op te hardlopen, wat ook niet werkt.  Het verhaal loopt niet goed af voor Tyler. Het zusje van zijn vriendin herkende zijn verhaal, waarna Tylers vriendin het heeft uitgemaakt. Het nummer van Hudson Mohawke, daarentegen, staat op één in de Viral Top 50 van Spotify. 
Nieuwsbrief
		NRC Future Affairs
	 
		De spannendste stukken over de toekomst van tech, economie, klimaat en megatrends
	||https://www.nrc.nl//nieuws/2022/09/12/virale-hit-door-online-biecht-a4141585
2022-09-12||Duel PSV tegen Arsenal uitgesteld, te weinig politie in Londen wegens afscheid Queen||De uitwedstrijd van PSV tegen de Londense club Arsenal aanstaande donderdag is uitgesteld wegens het overlijden van koningin Elizabeth II. Dat heeft de UEFA maandag aan de Eindhovense club bekendgemaakt. De Britse autoriteiten hebben laten weten dat er niet genoeg politie is vanwege de grote drukte voor het afscheid van de overleden Britse monarch. Van woensdag tot maandag ligt Elizabeth in Londen opgebaard.  Wanneer het duel wordt ingehaald is nog niet bekend. Supporters die een ticket hadden voor de wedstrijd in Londen worden per mail op de hoogte gehouden, meldt PSV. Ajax speelt dinsdag in de Champions League tegen Liverpool. Dat duel gaat vooralsnog gewoon door. Vorige week werden ook alle wedstrijden in de Britse Premier League afgelast vanwege het overlijden van de Queen, als „teken van respect”.||https://www.nrc.nl//nieuws/2022/09/12/uitwedstrijd-psv-tegen-arsenal-uitgesteld-te-weinig-politie-in-londen-wegens-uitvaart-a4141584
2022-09-12||De boom als geschiedschrijver||Het is een door de wind geteisterd eiland, een van de meest geïsoleerde plekken van deze aarde. Campbell Island, een ruige plek in de Zuidelijke Oceaan tussen Nieuw-Zeeland en Antarctica. Daar staat volgens Guinness World Records 2023 „the remotest tree”, ook wel „de eenzaamste boom ter wereld” genoemd. Het is de Sitka-spar (Picea sitchensis), feitelijk een exoot, afstammend van bomen in Alaska.  Guinness noemt de boom „eenzaam” omdat zijn meest nabije soortgenoot 250  km verderop staat, op de Aucklandeilanden. Bomenliefhebbers en wetenschappers uit de hele wereld reizen erheen om de slechts negen meter hoge spar te zien. Hij is vreemd van vorm, breed uitkragend en niet slank. Naar verluidt hebben wetenschappers jaar na jaar de top eruit  gehaald om tot kerstboom te dienen. Ook wordt de boom in het gure klimaat geteisterd door de wind. Onlangs werd de boom wereldnieuws. Niet omdat hij daar zo eenzaam staat te wezen, want hij wordt omringd door een rijke flora en fauna, variërend van kleurrijke kruidachtige reuzenbloemen (megaherbs) tot zeeleeuwen en albatrossen. Nee, onderzoekers uit Nieuw-Zeeland ontdekten dat de boom „geheimen kan prijsgeven over de opslag van  CO2 in de Zuidelijke Oceaan”, zoals The Guardian     meldt .  De leeftijd van de boom is vastgesteld op ruim honderd jaar, rond 1900 geplant door Lord Ranfurly, destijds gouverneur van Nieuw-Zeeland. Daarom wordt de boom ook Ranfurly-tree genoemd. Tot 1973 ondervond de Sitka-spar concurrentie de meest geïsoleerde te zijn door de Ténéré-boom, een acacia in de woestijn van Niger. Deze heette ook wel Arbre Perdu, de verloren boom, omdat er geen andere boom groeide binnen een straal van 400 kilometer. Hij gold als bedevaartplek en mijlpaal voor de karavanen in de woestijn, totdat een dronken vrachtwagenchauffeur juist die boom kapotreed.   Hoe kan die eenzame boom op Campbell Island van een eeuw oud klimaatvragen oplossen?   Hoe kan die eenzame boom op Campbell Island van een eeuw oud klimaatvragen oplossen? Heel eenvoudig, laat antarctische wetenschapper Jocelyn Turnbull uit Nieuw-Zeeland weten: „Als je de jaarringen onderzoekt, kun je erachter komen hoeveel koolstof daarin is opgeslagen. Omdat de Zuidelijke Oceaan niet alleen CO2 absorbeert maar ook teruggeeft is die teruggave in de boom af te lezen door een ‘kernmonster’ te nemen, met een boor diep de stam in. Zo kun je iets begrijpen van de snelheid waarmee dat gebeurt.”  Een andere wetenschapper, de Australische bioloog Jonathan Palmer, beschouwt de boom als een „chroniqueur, een geschiedschrijver van de menselijke bemoeienis met de aarde.” In een mail laat hij weten dat het „een geweldige sensatie was de boom voor het eerst te zien”. Dat was in 2013. Onderzoek aan de boom is onderzoek in de tijd. Wat hem zo fascinerend maakt, is de kracht waarmee hij overleeft op het voor hem vreemde zuidelijke halfrond. Een nieuwkomer  dus. Eén eenzame boom, en zoveel verhalen.||https://www.nrc.nl//nieuws/2022/09/12/de-boom-als-geschiedschrijver-a4141583
2022-09-12||Koning Charles spreekt parlement toe: ik zal haar voorbeeld getrouw opvolgen||Koning Charles III heeft maandag voor het eerst als monarch het Britse parlement toegesproken. De nieuwe koning noemde het Britse parlement „het levende en ademende instrument van onze democratie” en beloofde het voorbeeld van „onbaatzuchtige plicht”, die koningin Elizabeth II gaf, getrouw op te zullen volgen. Dat zei hij in Westminster Hall in Londen met zijn vrouw Camilla aan zijn zijde. De 73-jarige Charles III, die twee dagen geleden officieel werd benoemd tot koning van het Verenigd Koninkrijk, sprak zijn dank uit voor de steunbetuigingen na het overlijden zijn moeder.  „Toen ze nog heel jong was, beloofde Hare Majesteit zichzelf om haar land en haar volk te dienen en om de principes van een constitutionele regering voort te zetten”, zei koning Charles over zijn moeder. „Deze gelofte hield ze met onovertroffen toewijding.” Na de toespraak zijn koning Charles en Camilla naar het Schotse Edinburgh vertrokken, waar een herdenkingsdienst plaatsvindt in de St Giles’ Kathedraal. Het Schotse publiek kan daar afscheid nemen. Dinsdag wordt de kist overgevlogen naar Londen waar Elizabeth vier dagen opgebaard zal liggen. De Britse regering verwacht urenlange rijen en honderdduizenden mensen.||https://www.nrc.nl//nieuws/2022/09/12/koning-charles-spreekt-parlement-toe-ik-zal-haar-voorbeeld-getrouw-opvolgen-a4141580
2022-09-12||Stiltekunst na goedmaakseks||De meesten van hen begonnen met zomaar wat aanklooien, het hele leven is tenslotte een try out. Denk bij de beroemde mensen aan een Matthijs van Nieuwkerk, een Wilfried de Jong, een Neelie Kroes, een Sarah van Sonsbeeck of een Ilja Leonard Pfeijffer. Pfeijffer sprak in zijn jeugd vloeiend Mocaans, de taal van het zelfbedachte land Mocanië. Dat krijg je, als je in Rijswijk opgroeit. Van Sonsbeeck is kunstenares van de stilte, die haar thematiek vond omdat ze buren had die goedmaakseks bedreven terwijl ze U2 draaiden. En zo hoor je bij alle geïnterviewden waar hun levensthema’s vandaan komen. Jonge Jaren,  Beroemdheden 16 afl. van 60 min, POM. ||https://www.nrc.nl//nieuws/2022/09/12/stiltekunst-na-goedmaakseks-a4141578
2022-09-12||‘Zomergasten is volkomen kut’||Margreet Dolman spreekt een kwartier lang met interessante gasten. Zo legt ze bijvoorbeeld aan ds Gremdaat een prangende kwestie voor. „Ik wil zo graag dingen leuk vinden, maar ik vind ze niet leuk. Zomergasten bijvoorbeeld, ik vind het volkomen kut. En iedereen roept maar: oh oh oh, wat was het weer goed, maar ik vind het volkomen kut. Of Pride! Waarom moet je nou weer trots zijn op het feit dat je homo bent? Waarom nou weer met al die boten door de gracht?” Gremdaat stelt haar gerust door te zeggen dat ze haar eigen mening mag hebben. Wat een fijne samenspraken van mensen die we al zo lang kennen. Met naast Dolman en Gremdaat ook Bob Guttering, Dokter Valentijn en Buster Fonteyn. Thuis bij Margreet Dolman, 16 afl. van 8-20 min, Paul Haenen. ||https://www.nrc.nl//nieuws/2022/09/12/zomergasten-is-volkomen-kut-a4141579
2022-09-12||Dagelijks een bal des gehakts||We zitten met Paul Arnoldussen en Rudie Kagie op het terras van Café Scheltema in Amsterdam. Vroeger, ja, vroeger  toen was het  anders. Toen was dit stukje van de Nieuwezijds een krantenboulevard. De heren hebben er een zeer lezenswaardig boek over geschreven. En Scheltema, dat was het clubhuis. Daar bestelde Trouw-journalist A.J. Klei zijn „bal des gehakts”. Daar kegelde hij jenevers achterover en diste gnuivend scandaleuze verhalen op over predikanten die hun boekje ver te buiten gingen. Thans werken deze gepensioneerde scribenten  bij Argus, de papieren auteurskrant. Bij dat tijdschrift en het boek hoort deze podcast van radiomaker Guido Spring. Argus Podcast: De Nieuwezijds, 2 afl. van 28 min, Argus.||https://www.nrc.nl//nieuws/2022/09/12/dagelijks-een-bal-des-gehakts-a4141573
2022-09-12||De Nederlandse ‘Charlie and the Chocolate Factory’ is een musical om van te smullen||Het is een illuster rijtje, waar acteur Remko Vrijdag zich vanaf nu toe mag rekenen. Na Gene Wilder en Johnny Depp slaat ook hij de paarse jas om zijn schouders en voegt zich bij de Oempa Loempa’s. Vrijdag speelt namelijk Willy Wonka in Charlie and the Chocolate Factory, de musical naar het bekende boek van Roald Dahl. Deze productie ging zo’n tien jaar geleden op West End in première en is nu in Nederland te zien. Je zou denken dat Willy Wonka ook meteen het stralende middelpunt van de musical is, maar dat moet - zeker in de eerste helft - de jonge Charlie zijn. Bij de première speelt Noah Fontijn hem ontwapenend: hij is sprankelend, heeft humor en een goeie stem. (Tijdens de tournee zijn er vijf kinderen die deze rol afwisselend voor hun rekening nemen.) Fontijn vormt een pracht-duo met Vrijdag, die Wonka vertolkt als een afstandelijke en onhandige man; misschien niet heel charmant, maar wel komisch en lekker mysterieus. In de voorstelling groeit Charlie op in een arm gezin zonder vader, maar mét een moeder en vier inwonende oudjes, die de hele tijd in bed liggen, maar toch een hoop lol hebben. De beste band heeft Charlie met zijn opa, die zijn fantasie constant de vrije loop laat en zichzelf in zijn anekdotes naast grootheden uit de wereldgeschiedenis plaatst (een leuke rol van Peter van Heeringen). Daarnaast is Charlie groot fan van Wonka’s chocoladerepen. Wanneer de excentrieke chocolatier een wedstrijd uitschrijft, waarmee kinderen een bezoek aan zijn fabriek kunnen winnen, is hij dan ook in de wolken. Hij moet en zal één van de gouden tickets vinden.  Charlie and the Chocolate Factory is een bekend verhaal, dat meermaals werd verfilmd, maar behoorlijk is aangepast voor de musical. Elementen uit Dahls boek (1964) zijn bijvoorbeeld gemoderniseerd, zoals het clubje kinderen dat naar de chocoladefabriek mag. De kauwgumverslaafde Violet is nu vlogster en de vervelende Joris een verwoed gamer. Wie natuurlijk wel gewoon onderdeel bleven van het Wonka-universum: Oempa Loempa’s, de vreemde fabriekshulpjes. Dit zijn alleen geen kleine mensen, zoals in de verfilmingen, maar figuren die - met hun wit-geschminkte gezichten en zwarte hoedjes – nog het meest doen denken aan pantomimespelers.  De regie van Jasper Verheugd is smaakvol én smakelijk: het is echt een musical om van te smullen. Zo is het decor van Joris van Veldhoven  kleurrijk en bijzonder sfeervol, met het spectaculaire slot voor de pauze als één van de hoogtepunten. Dan wordt de grote W, waarop de voorgaande scènes gespeeld werden, omhoog getakeld en komt de chocoladefabriek opeens heel dichtbij. Het decor heeft grandeur en tegelijk genoeg foefjes om de magie van het verhaal over te brengen. Een andere forte is de vertaling van Rik van den Bos en Thomas van Luyn. Die loopt als een trein, met terzijdes die naar de Nederlandse context verwijzen. Bij het lied ‘Meer Caspar Slok!’ werd op West End druk gejodeld met een Duits accent; in de Nederlandse bewerking is dit een soort carnavalskraker, inclusief zachte g. Het publiek begint spontaan mee te klappen. Muzikaal valt er sowieso veel te genieten, met goed uitgevoerde klassiekers als ‘Land van je verbeelding’ (dat ook in de film uit 1971 zat) en nieuwe liedjes, als het springerige ‘Als Veruca zegt’ over een vader die zijn brutale dochter in toom probeert te houden. Zo heeft deze Charlie and the Chocolate Factory alle ingrediënten om het publiek te laten verdwijnen in die magische wereld van Willy Wonka. Charlie and the chocolate factory van Theateralliantie Gezien: DeLaMar Theater, Amsterdam - zondag 11 september 2022 Te zien t/m 5 maart 2023  charliedemusical.nl 
●●●●●||https://www.nrc.nl//nieuws/2022/09/12/de-nederlandse-charlie-and-the-chocolate-factory-is-een-musical-om-van-te-smullen-a4141577
2022-09-12||Tsjaikovski’s opera ‘Pique Dame’ in Brussel is een ongekende traktatie||Genieten van een grootse, geweldige Russische  opera naar een tekst van Poesjkin – mag dat met goed fatsoen zo lang als Poetins oorlog voortraast?    En wat in die context te denken van een kinderkoortje dat zingt „bijeen te zijn om de vijand van Rusland angst aan te jagen (…) hoera, hoera, hoera?” Hoe het moreel kompas ook uitslaat, actuele politiek is ver weg in de visie van de Hongaarse regisseur David Marton (1975) op Tsjaikovski’s Pique Dame voor de Brusselse Muntopera. Het ongemak van de krijgszuchtige kinderstemmen wordt handig ontweken door ze door een radio te laten schallen, beluisterd door het echte koor - handen voor de oren. In deze productie draait het niet om oorlog, maar om een andere, grensoverschrijdende vijand: onze obsessie voor materie, vlees geworden in de gokverslaafde Hermann. Hij verliest alles aan zijn obsessie voor de „drie kaarten” die tot zalige overwinning en rijkdom moeten leiden.  De opera speelt in het communistische Oostblok van de jaren zeventig. Lijkbeige terlenkabroeken, stugge rokken tot het breedste deel van kuit, spencers en stofjassen  - geen modegruwel blijft je bespaard in de brutalistische stationshal die als hoofddecor dient (met zitjes van eerlijk beton). In het hart ervan staat, opvallend en afwijkend, een zwarte concertvleugel. Het programmaboek legt uit waarom; regisseur Marton koestert herinneringen aan zijn pianoleraar Ferenc Rados (1934) aan het conservatorium in Boedapest, die ook na 1989 zijn focus op de muziek trouw bleef en lesgeld alleen met neergeslagen ogen kon aannemen. Martons concept vormt de bedding van leuke extra’s, zoals een grappige entre-acte door peut met handgel mixende alchoholisten. De concertpianist (hommage aan Rados) die soms meespeelt met het orkest is een aardige gimmick. Maar de kracht van de regie schuilt vooral in de personenregie, en de manier waarop veel personages op het podium scènes extra diepgang verlenen, zoals een hal vol intiem schuifelende paren op de heerlijke liefdesaria van Jeletski Ya vas lyublyu  – hier met iets te weinig vocale lenigheid gezongen door tenor Jacques Imbrailo. Er wordt uitstekend gezongen door 12 afwisselend prima, echt goede of op karakter gecaste solisten. In die laatste categorie vallen de doorleefde Pauline van  mezzo Charlotte Hellekant en stermezzo Annie Sofie von Otter als de oude Gravin. Von Otter had nooit een grote stem en vaart ook hier op de intimiteit van haar timbre. Maar het werkt: de fatale scène waarin Hermann haar het geheim van de drie kaarten wil ontfutselen is prachtig - juist door haar vocale kwetsbaarheid. Dmitri Golovnin  zingt een Hermann vol manie en eenzaamheid en de Lisa van sopraan Anna Neachaeva is sterk en stralend. Onder dirigent Nathalie Stutzmann (vroeger zangeres) krult een kamermuzikale finesse op uit de bak waar je regelmatig zachte knieën van krijgt; de strijkers zingen en weeklagen. De fatale slaapkamerscène is orkestraal opwindend door het contrast tussen een machinaal ritme en zwierige melodie. Ook volmaakt: de afstemming met het geweldig zingende koor. Zelfs de meest gewaagde versnellingen blijven spatgelijk; een ongekende traktatie. Vooral voor koor en orkest is deze Pique Dame een reisje naar Brussel waard. Pique dame (Schoppenvrouw) van P. Tsjaikovski door De Kon. Muntopera Brussel o.l.v. Nathalie Stutzmann. Regie: David Marton. Gezien: 11/9. Aldaar t/m 29/9. Zang/regie: 
●●●●● Koor / orkest:
●●●●●||https://www.nrc.nl//nieuws/2022/09/12/tsjaikovskis-opera-pique-dame-in-brussel-is-een-ongekende-traktatie-a4141576
2022-09-12||Geestelijk verzorger: je kunt niet herstellen van de bevingen||Haar ouderlijk huis heeft schade – een pand van nog geen dertig jaar oud. En de woning van haar grootouders heeft scheuren. „Schade en scheuren die zijn ontstaan na de bevingen”, aldus Melissa Dales. Ze merkte dat haar opa er niet mee om kon gaan, hij werd onrustig, gejaagd. De „juridische rompslomp” rondom het  oplossen van de schade kon hij niet alleen aan. Melissa Dales maakte de gevolgen van de gaswinning in háár Groningse Loppersum van dichtbij mee. Ze werd na haar studie geestelijk verzorger (2018-2021) in het gebied. Want er waren veel meer mensen zoals haar opa, die niet of nauwelijks werden gehoord of hun leed niet onder woorden konden brengen, vertelde ze maandag voor de parlementaire enquêtecommissie in Den Haag. Want wat doen de aardbevingen, de schades aan huizen én de bureaucratische rompslomp met de bewoners in het gebied, wilde de commissie weten. Het leidt tot een „sociale splitsing” in de dorpen, vertelde Dales, omdat de buurman wel schades vergoed krijgt en de buurvrouw niet. Of de één jaren moet wachten op de versterking van hun huis, terwijl de ander al een nieuwe woning heeft. „Hoe beter je de juridische weg kent of kunt onderhandelen hoe beter je het voor elkaar krijgt”, zei Dales. „Dat is oneerlijk, maar zo werkt het wel.” Maar ook persoonlijk leiden de bevingen en alles eromheen tot schade. Mensen hebben „angst en zorgen” na de bevingen, zei Dales. Zijn op den duur „emotioneel, trekken zich terug, schieten uit hun slof en hebben een slechte concentratie. Mensen voelen een enorm zware last en gaan daar gebukt onder, letterlijk, we hebben mensen van houding zien veranderen.” Aandacht voor jongeren
Dales deed in 2019 een oproep voor extra aandacht aan de jeugd, omdat die groep langer mét de bevingen leeft dan zonder. „Zij denken dat het normaal is dat je zo met burgers omgaat, dat beloftes niet worden nagekomen en dat procedures lang en ingewikkeld zijn. De jongeren raken het vertrouwen in alles om hen heen kwijt. Gaan niet meer stemmen, want dat heeft toch geen zin, luisteren niet naar hun juf of meester want dat is een autoriteit en die is onbetrouwbaar.” Dales maakt zich zorgen om die groep:  „De jeugd is niet het probleem. Maar het systeem eromheen dat zich op een gezonde manier moet gedragen zodat de mentaliteit anders kan gaan worden.” Want de problemen in Groningen zijn nog lang niet opgelost. „Eerst moet de stenen veiligheid gewaarborgd worden, voordat je aan de mentale veiligheid kunt werken”. En beide gaan nog jaren duren. Net als de bevingen. „Dit is geen incidentele ramp, maar een terugkerende ramp. Het verschil is dat je niet kunt herstellen, omdat er weer een beving plaatsvindt na de vorige.” Tot slot vroeg de commissie wat haar het meeste heeft geraakt, na jaren in het bevingsgebied te hebben gewerkt als geestelijk verzorger. „Dat in een verzorgingsstaat als Nederland mensen zich tweederangs burgers voelen. Omdat geld en electoraat belangrijker zijn dan de mensen. En dat is tot de dag van vandaag zo.”||https://www.nrc.nl//nieuws/2022/09/12/geestelijk-verzorger-je-kunt-niet-herstellen-van-de-bevingen-a4141574
2022-09-12||Week 4: oud-Kamerleden Vos, Van Tongeren en Leegte, plus voormalig gedeputeerde Moorlag||						Dit was het laatste verhoor van deze week. Door Prinsjesdag en de Algemene Politieke Beschouwingen vinden er volgende week geen openbare verhoren plaats. De openbare verhoren gaan maandag 26 september weer verder, NRC is er dan weer bij met een liveblog.
					 						Kwam je als gedupeerde met schade aan je woning er niet uit met gaswinner NAM? Dan kon je vanaf 2016 terecht bij de Arbiter Bodembeweging. Deze groep oud-rechters moest geschillen tussen de NAM en gedupeerden op een laagdrempelige manier snel oplossen. In 2018 lagen er al 3.000 zaken bij de Arbiter, die onafhankelijke diende te opereren. Maar bindend waren de uitspraken van de Arbiter niet. De NAM zou „in beginsel” de uitspraken nakomen, zei oud-voorzitter en arbiter Pieter Schulting (2016-2020) woensdag voor de parlementaire enquêtecommissie in Den Haag. Maar in de praktijk bleek de NAM de uitspraken vooraf en tijdens het proces te willen beïnvloeden. Al bij de aanstelling van de Arbiter kwamen er „waarschuwingen” van de NAM over toekomstige uitspraken, aldus Schulting. De Arbiter vond dat lichte trillingen door bevingen schade konden veroorzaken aan huizen. Het Centrum Veilig Wonen (CVW), dat de schades toen afhandelde in opdracht van de NAM, vond dat niet. Zou de Arbiter een uitspraak doen waarbij schade erkend werd door lichte trillingen, dan zou de NAM „naar de rechter stappen”, zei Schulting. „Daar is vaak mee gedreigd en dat hebben wij altijd als zeer bezwaarlijk ervaren.” Was dat poging tot beïnvloeding, vroeg de commissielid Stieneke van der Graaf (ChristenUnie) aan Schulting? „Zo kunt u dat noemen. Maar we lieten ons daar niet door beïnvloeden.” Briefjes van de NAM
Ook tijdens bepaalde zaken probeerde de NAM buiten het proces haar invloed uit te oefenen. Als voorzitter kreeg Schulting zo’n tien brieven van de NAM, „hele epistels vol argumenten”. Die briefjes gingen over lopende zaken en stonden vol juridische argumenten. „Ik beantwoordde aan de NAM dat we daar niet op in gingen”, zei Schulting. „Het is geen pas om in een apart briefje aan de Arbiter met inhoudelijke argumenten te komen. Je kunt niet een één-tweetje met de rechter hebben buiten de procedure om, dat kan niet.” Schulting heeft de NAM leren kennen als „een organisatie die er moeite mee had om de regie over de schadeafhandeling los te laten”. Dat bleek ook na 2017, toen er een nieuw schadeprotocol werd bedacht dat onafhankelijk van de NAM zou opereren. Suggesties die de Arbiter Bodembeweging deed aan de Nationaal Coördinator Groningen (NCG), de overheidsorganisatie die het nieuwe protocol moest opstellen, werden veelal afgewezen. „De reactie was keer op keer van dat kun je wel willen, maar reken er maar niet op dat de NAM daarmee akkoord gaat”, zei Schulting. Uiteindelijk is er een schadeprotocol gekomen „waar wij niet blij mee waren”.  Pieter Schulting beantwoordt vragen in de Tweede Kamer. Foto ANP / Koen van Weel 						Na een uitzending van het tv-programma Monitor in 2017 over de gevolgen van de gaswinning in Groningen besloot Willem Meiborg contact te zoeken met gedupeerde Annemarie Heite. Hoe op dat moment naar aardbevingsschade van gebouwen in Groningen werd gekeken, klopte niet, aldus de civiel ingenieur, die een eigen ingenieursbureau heeft in Woerden. Sinds hij Groningse gedupeerden bijstaat heeft hij „meer dan tien” zaken gewonnen.  De naam Meiborg is geen onbekende in Groningen. Willem Meiborg is de kleinzoon van Willem ‘Beton’ Meiborg, die in 1963 al waarschuwde voor flinke bodemdaling door de gaswinning in Groningen. De regio zou een meter kunnen dalen, maar de NAM ontkende dat. „De NAM reageerde vijandig op die bevindingen”, zei kleinzoon Meiborg woensdag. Dat Meiborg senior uiteindelijk gelijk had – door de gaswinning daalt de bodem inderdaad – heeft hij nooit meer meegemaakt: vier jaar na zijn waarschuwing overleed hij.  Woensdag schreven NRC en Dagblad van het Noorden dat Meiborg recentelijk op de vingers is getikt door de rechter omdat hij bij een gedupeerde een rekening van ruim 12.000 euro wilde incasseren, zonder dat hij daar vooraf betalingsafspraken over had gemaakt. De enquêtecommissie vroeg hem daarnaar. Volgens Meiborg heeft hij „nooit mensen benadeeld en altijd gewerkt vanuit no cure no pay”. Maar het gerechtshof in Leeuwarden gaf hem in tenminste één zaak ongelijk.   Willem Meiborg tijdens een verhoor van de parlementaire enquetecommissie. Foto ANP / Koen van Weel 						Als er één plek is waar iemand zich veilig wil voelen, dan is het wel zijn of haar huis. Toen William Moorlag, gedeputeerde van de provincie Groningen tussen 2009 en 2015 (PvdA), hoorde dat tienduizenden tot misschien wel 160.000 woningen onveilig waren in Groningen door de bevingen in het gebied, trok hij wit weg, vertelde hij woensdag aan de parlementaire enquêtecommissie in Den Haag.  In mei 2014 hoort hij van gaswinner NAM dat 50.000 woningen mogelijk onveilig zijn. Een maand later blijkt dat bijna 90 procent van de woningen in de regio gevoelig zijn voor de bevingen. Moorlag rekent zelf uit dat het om 160.000 woningen gaat, die mogelijk moeten worden versterkt, waarbij een deel van de mensen maandenlang hun huis uit moet. „Dat is verwoestend voor Groningen”, zei Moorlag woensdag. Hij was „helemaal naar en van de kaart” toen hij die cijfers zag. Maar bij de toenmalige minister van Economische Zaken Henk Kamp (VVD) voelde hij weinig urgentie voor een snelle aanpak van de versterkingen. Moorlag stuurde in november 2014 een mail van zes kantjes aan Kamp om het probleem aan te kaarten, want tot die tijd „kwam ik er niet doorheen bij de minister”.  Op 3 december 2014 kon Moorlag op gesprek komen bij Kamp om uit te leggen welke impact de versterkingsoperatie op de regio zou hebben. „Dat was een ontluisterend gesprek”, zei Moorlag, die Kamp plaatjes liet zien van woningen die tot de grond toe afgebroken zouden worden – dát was wat de versterking van huizen inhield. „Kamp was helemaal ontstemd. Niet vanwege de plaatjes, maar omdat hij die informatie van zijn ambtenaren nooit had gekregen”, zei Moorlag. „Minister Kamp had geen benul van de impact van de versterking.” ‘Dit komt nooit meer goed’
In zijn jaren als gedeputeerde moest Moorlag vaak onderhandelen met de minister en de NAM. „Alles moest bevochten worden, echt alles”, zei hij woensdag voor de commissie. „Het Rijk wilde de boel klein houden, niet meer doen dan nodig was.” De onderhandelingen waren dan ook nooit makkelijk: „Het was een tocht door de jungle, bergopwaarts met een kapmes in de hand kijkend of we de top konden bereiken.” Moorlag is dan ook gefrustreerd over dat soms gezegd wordt dat Groningen om geld kwam bedelen in Den Haag. Terwijl Groningen nauwelijks geprofiteerd heeft van de gaswinning: één procent van de gasbaten is direct in Noord-Nederland geïnvesteerd. „Dat is oud zeer, waardoor we ons tweederangsburgers voelen. Mensen in Groningen is fors tekort gedaan.” Hij verwijt dat onder meer de Tweede Kamer, die niet afdoende ingreep om „het verschil te maken ten goede van de Groningers”, zei Moorlag. „Terwijl de Tweede Kamer de hoogste macht is in dit land, er is geen minister die een euro mag uitgeven zonder toestemming van de Kamer.” Na de beving van Huizinge in 2012 kwamen busladingen vol Groningers naar de Tweede Kamer in Den Haag. „Niet alleen vanwege hun boosheid, zorgen en angsten, maar omdat ze hoop hadden dat de Tweede Kamer het verschil kon maken, maar die hoop hebben ze verloren.” Over de toekomst van Groningen is Moorlag („van nature optimist”) pessimistisch: „Mentaal komt dit nooit meer goed. Daar moet een generatie overheen gaan.” Gedeputeerde William Moorlag werd woensdagochtend verhoord. Foto Koen van Weel/ANP 						Het was niet zijn partijgenoot minister Henk Kamp met wie René Leegte (VVD) op dinsdag 6 januari 2015 in de trein tussen Groningen en Amersfoort een geruchtmakend telefoontje pleegde. En ook niet fractievoorzitter Halbe Zijlstra. Een emotionele René Leegte, Tweede Kamerlid voor de VVD in 2010-2015, onthulde dinsdagmiddag het ware verhaal achter het telefoontje in de trein waardoor hij destijds de portefeuille gaswinning moest neerleggen. Tijdens zijn verhoor door de parlementaire enquêtecommissie in Den Haag vertelde hij, na hier zeven jaar over gezwegen te hebben, dat het simpelweg zijn woordvoerder was met wie hij had gebeld na een werkbezoek aan Groningen. Tegen de woordvoerder, die hem vroeg of hij nog iets in de media wilde vertellen over het werkbezoek, had hij gezegd dat hij de media in Groningen zoveel mogelijk had ontlopen. Het was immers een besloten werkbezoek. De vaste Kamercommissie voor Economische Zaken had onder meer gesproken met een gedupeerde familie. „Ik vond dat ik niet zoveel nieuws te melden had, anders dan dat het verschrikkelijk was voor de Groningers”, legde Leegte uit aan de enquêtecommissie.   Pappen en nathouden
De voorlichter vertelde aan Leegte, die onderweg was naar huis, dat PvdA-Kamerlid Jan Vos scenario’s wilde laten onderzoeken voor het afbouwen van de gaswinning. Leegte vond dat onverstandig, omdat volgens hem allang als een paal boven water stond dat de gaswinning naar beneden moest. Ook de VVD was volgens hem daar inmiddels van overtuigd. Nog een extra onderzoek was alleen maar „pappen en nathouden van de Groningers”, zei hij tegen de woordvoerder. Het zou het proces alleen maar vertragen. Wat Leegte noodlottig werd als woordvoerder gaswinning, was dat in hetzelfde treingedeelte ook een actievoerder van Fossielvrij NL zat. Die ving alleen het „pappen en nathouden van de Groningers” op, het „vertragen van het proces” en het feit dat Leegte de media zoveel mogelijk had gemeden. De actievoerder meende dat Leegte de VVD-tactiek inzake de gaswinning met een meerdere besprak, en maakte flarden van het gesprek openbaar via Twitter. Ontplofte telefoon
Journalisten belden vervolgens naar de VVD-fractie om hier vragen over te stellen. Daar zei een voorlichter, die in de stress schoot, dat Leegte spijt had van zijn belletje in de trein. „Alsof het klopte wat ik zei”, zei Leegte bitter. Zelf kwam hij er pas dagen later achter wat er was gebeurd. Dat was in het weekeinde daarna, toen journalisten erover hadden gepubliceerd en zijn telefoon „was ontploft”. Heel Groningen was woedend op Leegte, ook lokale VVD-bestuurders vonden dat het telefoontje „stevige consequenties” moest hebben voor het Kamerlid. Leegte zegt dat hij er bewust voor koos om het vertekende beeld in de media niet te corrigeren. In plaats daarvan legde hij zijn woordvoerderschap neer, wat bij velen het beeld versterkte dat hij iets fout had gedaan. De enquêtecommissie vroeg hem waarom hij de waarheid niet meteen had verteld. Leegte zei dat het „om de inhoud” moest gaan, en niet over hem als persoon. Met tranen in de ogen en haperende stem zei hij in de enquêtezaal: „Mij als persoon belangrijker maken dan de inhoud deed geen recht aan de onrust in Groningen. Ik heb met de fractievoorzitter afgesproken dat het verstandig is als ik het dossier niet meer zou doen. Dat zou afleiden van de inhoud.” Volgens hem speelden ook de Provinciale Statenverkiezingen mee. Waren die er niet geweest, dan had hij het misschien kunnen uitleggen, dacht hij. René Leegte tijdens het verhoor. Foto Bart Maat/ANP 						De PvdA koos er begin 2014 bewust voor om geen kabinetscrisis te veroorzaken over de hoogte van de gaswinning. De Kamer had toen net gehoord dat er in 2013 een historische hoeveelheid gas was verkocht, bijna 54 miljard kuub. Dat was schrijnend omdat er in 2012 een beving in Huizinge was geweest met een kracht van 3,6, de zwaarste beving tot nu toe in Groningen.   Oud-Kamerlid Jan Vos (PvdA) zegt dat het debat hierover, op 5 februari 2014, „heel spannend” was. Vos was net als Kamerleden van de oppositie „razend” over de hoge gaswinning. „Maar wat ik wel constateer is dat het nu veel zwaarder gewogen wordt dan toen.” Vos had voor zijn verhoor door de parlementaire enquêtecommissie in Den Haag teruggezocht wat hij destijds tijdens het debat had gezegd: hij vond het „schandalig” en was „met stomheid geslagen”. „Het enige stapje dat je nog extra kunt zetten is de minister naar huis sturen en daar waren we niet toe bereid”, zei hij dinsdag tijdens zijn verhoor door de enquêtecommissie. Vos, die tegenwoordiger ondernemer is, vertelde dinsdagmiddag aan de parlementaire enquêtecommissie in Den Haag dat alle Kamerleden van zijn partij bij het debat aanwezig waren om zonodig te kunnen stemmen als er een motie van wantrouwen of een motie van afkeuring zou worden ingediend tegen toenmalig minister van Economische Zaken Henk Kamp (VVD). Maar zo’n motie werd uiteindelijk niet ingediend, terwijl dit volgens Vos „in de huidige politieke cultuur toch wel heel gebruikelijk is”. ‘Balanceren op het randje’
Vos wilde begin 2014 net als de oppositiepartijen dat de gaswinning omlaag ging, maar „het gevoel van urgentie was niet zo groot dat de PvdA het noodzakelijk vond om daarover een politieke crisis te creëren”. De PvdA vormde destijds met de VVD een coalitie, het kabinet Rutte II. Uiteindelijk besloot het kabinet de gaswinning in 2014 te maximeren op 42,5 miljard kuub. Pikant is dat juist Vos’ partijgenoot Jeroen Dijsselbloem, toenmalig minister van Financiën, ervoor zorgde dat de gaswinning niet verder omlaag ging. Dat kon niet vanwege de economische recessie, vertelde Dijsselbloem vorige week tijdens zijn verhoor. Vos zei dat hij niet van de ingreep van Dijsselbloem op de hoogte was geweest.  Volgens Vos moest hij in het gasdossier steeds „balanceren op het randje” vanwege het coalitiebelang. In de loop van de jaren ging hij steeds meer samenwerken met oppositiepartijen als GroenLinks, die gaswinning versneld wilde afbouwen. Soms zetten zij samen de VVD voor het blok. „Dat werd mij niet altijd in dank afgenomen.” Veel kritiek
Dat de PvdA geen breuk wilde forceren met de VVD, had volgens Vos te maken met het feit dat er daarvoor drie kabinetten Balkenende waren geweest die voortijdig waren gevallen. Nederland had daardoor het imago gekregen van’Italië aan de Maas’. „Iedereen had echt het idee: we gaan dit samen uitzitten.” Daarnaast had zijn partij een „stevige energieagenda” die zij wilde uitvoeren. Hij prees Kamp ervoor dat die geholpen had die plannen uit te voeren. De „ijzerenheinigheid” van Kamp kwam daar goed van pas. Vos kreeg in Groningen veel kritiek, ook vanuit zijn eigen partij, omdat hij begin 2013 Kamp had gesteund toen die na de zware aardbeving in Huizinge besloot niet in te grijpen in de gaswinning. Vos vond het „niet onredelijk” dat Kamp eerst wilde onderzoeken wat er zou gebeuren als hij de gaswinning omlaag zou brengen. „Omdat er ook werd gezegd, ook door het Staatstoezicht op de Mijnen: als je de gaswinning terugbrengt en je laat ‘m daarna weer oplopen, dan zou je wel eens meer bevingen kunnen induceren.” Kamp hield altijd vol dat de gaskraan niet zomaar verder dicht kon vanwege de leveringszekerheid aan Nederlandse huishoudens en aan andere landen. Uit de verhoren is inmiddels naar voren gekomen dat er al begin 2013 bij het ministerie een onderzoek bekend was van GasTerra waaruit bleek dat de gaswinning wel degelijk snel omlaag had gekund, en fors ook. Vos is er boos over dat de Kamer hier destijds niet van op de hoogte werd gesteld. „Voor mij is dat wel een eyeopener geweest . Dat betekent dat wij jarenlang hebben staan discussiëren over leveringszekerheid terwijl dat eigenlijk een beetje flauwekul was in retrospectief.” Tweede Kamerlid Jan Vos. Foto Jerry Lampen/ANP 						Oud Tweede-Kamerlid Liesbeth van Tongeren (GroenLinks) kijkt „met verdriet” terug op de jaren dat zij het Groningse gasdossier onder haar hoede had. Zij zei tijdens haar verhoor door de parlementaire enquêtecommissie in Den Haag dat zij net als de rest van de Kamer „gefaald” heeft om iets te doen aan de problemen in Groningen. Zij deed wel veel pogingen. Zo diende zij rond de negentig moties en amendementen in over de gaswinning, maar ze kreeg daarvoor vaak geen steun van de rest van de Kamer. Van Tongeren, die nu wethouder is in Den Haag, zat van 2010 tot 2018 in de Tweede Kamer. Zij diende in 2013, na de zware aardbeving in Huizinge, samen met haar partijgenoot Jesse Klaver een motie in die toenmalig minister van Economische Zaken Henk Kamp (VVD) opriep om de gaskraan zo snel mogelijk en zo veel mogelijk dicht te draaien, precies zoals het Staatstoezicht op de Mijnen had aanbevolen. Kamp had toen inmiddels bekendgemaakt dat hij niet in de gaswinning zou ingrijpen, maar eerst de uitkomsten wilde afwachten van veertien onderzoeken. De enige partij die de motie van GroenLinks steunde was de Partij voor de Dieren, vertelde Van Tongeren. Door alle anderen werd ze „in de hoek gezet” als „bloemenmeisje” dat een „absurde eis” stelde. „Ik werd nog net niet keihard uitgelachen, maar het zat wel in de buurt.” „Als je terugkijkt, wil je natuurlijk altijd dat je meer gedaan hebt”, zei Van Tongeren, die ondervraagd werd door enquêtecommissieleden Barbara Kathmann (PvdA), Judith Tielen (VVD) en Hülya Kat (D66). „Ik heb als Kamerlid, maar ook samen met de hele Kamer in dit dossier gefaald. Wij hebben niet op tijd voldoende verandering teweeg kunnen brengen als hoogste orgaan in onze democratische rechtsstaat.” ‘Onwaarschijnlijk ingewikkeld’
Een van de problemen waar Van Tongeren op stuitte is het gebrek aan ondersteuning in de Kamer. In 2010 bestond de GroenLinks-fractie nog uit tien Kamerleden en had zij de beschikking over „anderhalve ondersteuner”. In 2012 was de fractie gekrompen naar vier mensen, en moest zij het doen met „een halve tot driekwart ondersteuner” terwijl zij intussen wel „een kwart van de portefeuilles deed waar de Kamer zich mee bezighoudt”. Dit zorgde er ook voor dat zij er in 2013 niet vroegtijdig achter kwam dat er een historische hoeveelheid gas werd gewonnen. Dat stond in een „voetnoot op bladzijde 29” van een jaarverslag. „Als ik een staf had gehad van tien medewerkers had ik dat geweten.” Volgens Van Tongeren was het „onwaarschijnlijk ingewikkeld voor de Kamerleden om greep te krijgen op de geleverde informatie” omdat de manier waarop er werd gerapporteerd telkens veranderde. Toen de Kamerleden net hadden begrepen hoe de schaal van Richter werkte, ging het in rapporten ineens over iets heel anders: de mate van grondversnelling. „Je had eigenlijk een amateurstudie geologie nodig om het allemaal een beetje te kunnen volgen.” Het oud-Kamerlid droeg tijdens haar verhoor een ketting met daaraan een hangertje in de vorm van de provincie Groningen. Op de vraag hoe zij terugkijkt op het gasdossier, zei zij: „Met verdriet. Ik word er ook wel emotioneel bij.”  Liesbeth van Tongeren zei „met verdriet” terug te kijken op het gasdossier. Foto Bart Maat/ANP 						Hij was in 2015 nog geen twee weken begonnen als directeur Bouwkundig Versterken bij het Centrum Veilig Wonen (CVW), of het aantal schademeldingen liep al op naar 600. Terwijl verwacht werd dat het CVW maximaal 600 schademeldingen in drie maanden zou krijgen. „We vielen meteen met de neus in de boter met twee flinke bevingen”, zei Jan Emmo Hut maandag met een gevoel voor ironie tegen de parlementaire enquêtecommissie in Den Haag. Het aantal telefonisten bij het CVW werd meteen opgeschaald van zes mensen naar meer dan dertig.  Het CVW werd in 2015 opgericht, in opdracht van gaswinner NAM, om de schades aan huizen te herstellen en panden te versterken zodat mensen bij een zware beving levend hun huis kunnen verlaten. Maar de opdrachten die het CVW meekreeg waren van begin af aan onrealistisch. Het aantal schademeldingen lag veel hoger dan verwacht en de opdracht om in 2015 3.000 huizen te versterken was onmogelijk, volgens Hut. In 2015 werden van die 3.000 woningen slechts 23 versterkt. „Maar er was toen geen sfeer van op de zeepkist gaan staan en zeggen dat het niet kan.” Frustratie onder Groningers
In 2019 werd het CVW opgedoekt en nam de overheid de afhandeling van de schade en de versterkingsoperatie over, zodat het proces sneller en makkelijker zou gaan. Desondanks verloopt de versterkingsoperatie nog steeds uitermate traag. Van de mogelijk 27.000 huizen die versterkt moeten worden in het gebied, staat ruim driekwart nog in de startfase. Eén argument dat daarvoor vaak wordt aangedragen is het gebrek aan capaciteit: er zouden te weinig vaklieden zijn voor de megaoperatie. Onzin, volgens Hut. „Er is altijd voldoende uitvoeringscapaciteit geweest tot op de dag van vandaag.” De trage afhandeling van de schade en versterking leidde tot frustratie onder sommige Groningers. Die boosheid richtte zich vaak op het CVW, somde Hut op: het gebouw van het CVW werd eens bezet, tijdens een theatervoorstelling werd hijzelf apart genomen in de pauze door boze bewoners en bij de balie op kantoor was er een rode knop aanwezig, waarop medewerkers konden drukken bij fysieke bedreigingen. Hut: „Veel mensen waren in het begin trots dat ze bij het CVW werkten, maar praatten daar op een gegeven moment niet meer over op verjaardagen of langs het voetbalveld.” 						Haar ouderlijk huis heeft schade – een pand van nog geen dertig jaar oud. En de woning van haar grootouders heeft scheuren. „Schade en scheuren die zijn ontstaan na de bevingen”, aldus Melissa Dales. Ze merkte dat haar opa er niet mee om kon gaan, hij werd onrustig, gejaagd. De „juridische rompslomp” rondom het  oplossen van de schade kon hij niet alleen aan. Melissa Dales maakte de gevolgen van de gaswinning in háár Groningse Loppersum van dichtbij mee. Ze werd na haar studie geestelijk verzorger (2018-2021) in het gebied. Want er waren veel meer mensen zoals haar opa, die niet of nauwelijks werden gehoord of hun leed niet onder woorden konden brengen, vertelde ze maandag voor de parlementaire enquêtecommissie in Den Haag. Want wat doen de aardbevingen, de schades aan huizen én de bureaucratische rompslomp met de bewoners in het gebied, wilde de commissie weten. Het leidt tot een „sociale splitsing” in de dorpen, vertelde Dales, omdat de buurman wel schades vergoed krijgt en de buurvrouw niet. Of de één jaren moet wachten op de versterking van hun huis, terwijl de ander al een nieuwe woning heeft. „Hoe beter je de juridische weg kent of kunt onderhandelen hoe beter je het voor elkaar krijgt”, zei Dales. „Dat is oneerlijk, maar zo werkt het wel.” Maar ook persoonlijk leiden de bevingen en alles eromheen tot schade. Mensen hebben „angst en zorgen” na de bevingen, zei Dales. Zijn op den duur „emotioneel, trekken zich terug, schieten uit hun slof en hebben een slechte concentratie. Mensen voelen een enorm zware last en gaan daar gebukt onder, letterlijk, we hebben mensen van houding zien veranderen.” Aandacht voor jongeren
Dales deed in 2019 een oproep voor extra aandacht aan de jeugd, omdat die groep langer mét de bevingen leeft dan zonder. „Zij denken dat het normaal is dat je zo met burgers omgaat, dat beloftes niet worden nagekomen en dat procedures lang en ingewikkeld zijn. De jongeren raken het vertrouwen in alles om hen heen kwijt. Gaan niet meer stemmen, want dat heeft toch geen zin, luisteren niet naar hun juf of meester want dat is een autoriteit en die is onbetrouwbaar.” Dales maakt zich zorgen om die groep:  „De jeugd is niet het probleem. Maar het systeem eromheen dat zich op een gezonde manier moet gedragen zodat de mentaliteit anders kan gaan worden.” Want de problemen in Groningen zijn nog lang niet opgelost. „Eerst moet de stenen veiligheid gewaarborgd worden, voordat je aan de mentale veiligheid kunt werken”. En beide gaan nog jaren duren. Net als de bevingen. „Dit is geen incidentele ramp, maar een terugkerende ramp. Het verschil is dat je niet kunt herstellen, omdat er weer een beving plaatsvindt na de vorige.” Tot slot vroeg de commissie wat haar het meeste heeft geraakt, na jaren in het bevingsgebied te hebben gewerkt als geestelijk verzorger. „Dat in een verzorgingsstaat als Nederland mensen zich tweederangs burgers voelen. Omdat geld en electoraat belangrijker zijn dan de mensen. En dat is tot de dag van vandaag zo.” Melissa Dales was van 2018 tot 2021 geestelijk verzorger in Loppersum. Foto Jeffrey Groeneweg/ANP 						Welkom in dit blog over de parlementaire enquête naar de gaswinning in Groningen. NRC doet hier verslag van het belangrijkste nieuws uit de verhoren van de enquêtecommissie. Eind juni vond de eerste verhoorweek plaats en na een zomerpauze van acht weken werden de openbare verhoren eind augustus hervat. In totaal hoort de commissie zo’n zeventig mensen. Deze week gaat de commissie bovendien op werkbezoek naar Groningen: leden gaan in gesprek met leerlingen op verschillende scholen.  De week begint met het verhoor van Melissa Dales, tussen 2018 en 2021 geestelijk verzorger in het Groningse bevingsgebied. Later in de week komen ook Tweede Kamerleden aan bod, zoals PvdA’er Jan Vos (2012-2017) en Liesbeth van Tongeren van GroenLinks (2010-2018). Zij waren woordvoerders over de portefeuille energie in de tijd dat de gaswinning uit Groningen werd verhoogd, ook nadat de zwaarste beving tot nu toe werd gemeten in Huizinge in 2012. Ook William Moorlag, gedeputeerde in Groningen tussen 2009 en 2015, komt deze week voor de commissie. ||https://www.nrc.nl//nieuws/2022/09/12/week-4-parlementaire-enquete-gaswinning-groningen-a4141567
2022-09-12||Kritiekloze verering van de Queen, behalve bij Johan Derksen en het Jeugdjournaal||Britse republikeinen hadden een zwaar weekeinde. De BBC had de gehele programmering schoongeveegd om ononderbroken de overleden koningin Elizabeth te bewieroken. Soms kreeg de Britse publieke omroep op haar kop op Twitter. Net op het moment dat de doodskist paleis Balmoral verliet, had de zender bijvoorbeeld even storing. Onvergeeflijk! ‘Queen Regina’ werd in de automatische ondertiteling per ongeluk ‘Queen vagina’. En een gevallen camera filmde een paar boodschappentassen voor paleis Buckingham. Maar over het algemeen verliep de tot in de puntjes voorbereide verslaggeving bewonderenswaardig soepel. En het is natuurlijk ook heerlijk om te zien, al die uniformen en malle rituelen. De lijfwachten die hun berenmutsen in de hoogte steken om de nieuwe koning te begroeten.  De beertjes Paddingtons tussen de bloemenzee voor het paleis. De wenende Britten die zeiden dat ze hun nationale omaatje zo zullen missen. En koning Charles III die een fan in de menigte kust, en geroerd spreekt over „My darling mamá”. Voor wie niet alleen televisie kijkt, maar ook de sociale media volgt, was de discrepantie echter opvallend. Vooral mensen afkomstig uit de voormalige Britse koloniën hadden op de socials geen goed woord over voor de overleden koningin. Voor hen was zij het symbool van het Britse Rijk met zijn koloniale geweld en uitbuiting. Omdat Elizabeth na de bloedige dekolonisatie aanbleef als koningin van de 56 voormalige koloniën van het Britse Gemenebest, was zij ook symbool van het neokolonialisme.  Op Twitter werd zij onder meer het hoofd van een „stelend, verkrachtend, genocidaal rijk” genoemd, waarvan de gevolgen tot op de dag van vandaag doorwerken. Waarom geen kritische noten bij de BBC? De omroep ligt al lang onder vuur, vooral van de Conservatieven, die de BBC te links vinden (drie keer  The Guardian)  en de geldkraan dicht willen draaien. Misschien dachten de omroepbazen dat ze met drie-vier dagen byzantinisme de harten van het monarchistische, nationalistische gedeelte van de bevolking terug konden winnen. Ook op de Nederlandse zenders was het zoeken met een waxinelichtje naar woorden van kritiek.  Uitgerekend Johan Derksen – bekend om zijn radicaal-rechtse boutades – wees donderdag in Vandaag Inside op het Britse koloniale verleden. Vrijdag deed de tv-commentator er nog een schepje bovenop door koningin Elizabeth een tiranniek „klein opneukertje” te noemen. Schrijver Heleen van Royen riep in dezelfde uitzending op om de monarchie af te schaffen, ook in Nederland.  De NOS hield het veilig bij het verslaan van de doodsrituelen en de uitingen van rouw op de Londense straten. De enige die bij de NOS de journalistieke eer hooghield was het Jeugdjournaal. Een verslaggever was zelfs op reportage naar Jamaica gegaan om een ander geluid over de koningin vast te leggen, ingeleid met het understatement: „Maar er waren ook mensen die er niet zo verdrietig om waren…” In twee minuten en dertig seconden werd vervolgens treffend vierhonderd jaar Brits kolonialisme aan de kinderen uitgelegd: „Dat zijn landen die de Britten hadden veroverd en waar ze de baas speelden. Inwoners werden vaak slecht behandeld en er werd veel geweld gebruikt. Ook verdienden de Britten veel geld aan de koloniën.” Enkele Jamaicanen kwamen aan het woord over de vroegere overheersing. „Door de koningin gebeurden hier veel nare dingen” zei  een vrouw. Hierna sprak het Jeugdjournaal de verwachting uit dat veel voormalige koloniën in de nabije toekomst afstand zullen doen van de overzeese vorst.  Kijk, zó voed je de kinderen op. 
Nieuwsbrief
		NRC Kijktips
	 
		Wat moet je deze week kijken? Tips voor boeiende programma’s, series en films
	||https://www.nrc.nl//nieuws/2022/09/12/kritiekloze-verering-van-de-queen-behalve-bij-johan-derksen-en-het-jeugdjournaal-a4141575
2022-09-12||Gebruik van antidepressiva door jonge vrouwen sinds tweede lockdown gestegen||Het aantal jonge vrouwen dat antidepressiva slikt, is sinds de tweede lockdown twee jaar geleden flink toegenomen. Dat blijkt uit een maandag gepubliceerd rapport van onderzoeksinstituut Nivel, waarover dagblad Trouw eerder op de dag berichtte. Huisartsen schreven in heel 2021 19 procent procent meer antidepressiva voor aan deze groep ten opzichte van 2019, het jaar vóór de coronapandemie. In het eerste halfjaar van 2022 was die stijging zelfs 26 procent. Bij jonge mannen was vorig jaar een toename te zien van 11 procent.  In totaal is het antidepressivagebruik onder alle jongeren tussen de 15 en 24 jaar toegenomen met 16 procent, blijkt uit de steekproef van zo’n 370 huisartsenpraktijken tussen 2019 en 2022. Nivel heeft geen onderzoek gedaan naar de achterliggende redenen, maar onderzoeker Karin Hek ziet wel dat de toename begon bij de tweede lockdown in het najaar van 2020. „Dat is een aanwijzing dat de stijging te maken heeft met de pandemie”, zegt Hek tegen NRC.  „Uit eerder onderzoek bleek al dat de coronamaatregelen veel effect hebben gehad op jongeren”, aldus Hek. Deze leeftijdsgroep is vorig jaar vaker dan voor de coronacrisis naar de huisarts gegaan met klachten over angstige gevoelens en depressie. Vrouwen raadplegen de huisarts voor psychische klachten gewoonlijk meer dan mannen, dat deden zij ook vóór de pandemie.   Na de versoepelingen van de coronamaatregelen is het aantal voorschrijvingen niet afgenomen. Dat kan volgens onderzoeker Hek komen doordat antidepressiva veelal voor langer dan een paar maanden voorgeschreven wordt. Ook is het volgens het onderzoek van Nivel mogelijk dat de mentale veerkracht van jongeren is afgenomen na meer dan twee jaar coronamaatregelen en lockdowns. Nivel-onderzoeker en bijzonder hoogleraar Farmaceutisch zorgonderzoek (Rijksuniversiteit Groningen) Liset van Dijk zei maandagochtend tegen NOS Radio 1 Journaal dat ze hoopt dat jongeren bij toekomstige maatregelen zoveel mogelijk gespaard worden door bijvoorbeeld de scholen open te houden.||https://www.nrc.nl//nieuws/2022/09/12/gebruik-van-antidepressiva-onder-jonge-vrouwen-sinds-tweede-lockdown-gestegen-a4141571
2022-09-12||Prins Harry bedankt koningin Elizabeth voor haar &#8216;goede advies&#8217;||Prins Harry bedankt koningin Elizabeth voor haar „toewijding en service”, haar „goede advies” en haar „aanstekelijke glimlach.” De prins heeft maandag voor het eerst  een verklaring gedeeld over het overlijden van zijn grootmoeder. Hij herinnert zich de woorden die de koningin sprak na het overlijden van haar man, prins Philip: „Het leven bestaat natuurlijk uit zowel het laatste afscheid als eerste ontmoetingen.”  Prins Harry schrijft dat hij verdrietig is, maar ook dankbaar voor al zijn momenten met de koningin. Hij is dankbaar voor zijn vroegste jeugdherinneringen met de koningin, het moment dat Elizabeth zijn vrouw Meghan voor het eerst ontmoette en toen ze haar „geliefde achterkleinkinderen” omhelsde. Hij koestert alle mooie momenten die ze samen hebben gehad.  Ook maandag gaan de plichtplegingen in de nasleep van Elizabeths dood door. Koning Charles III en koningin Camilla zijn maandag aangekomen in Westminster Hall in Londen. Ze zitten op de tronen in de zaal, om condoleances van de aanwezige parlementsleden te ontvangen. ||https://www.nrc.nl//nieuws/2022/09/12/prins-harry-bedankt-koningin-elizabeth-voor-haar-goede-advies-a4141566
2022-09-12||Javier Marías was de schrijver van de grote levensvragen||De Spaanse schrijver Javier Marías, die zondag op 70-jarige leeftijd in Madrid aan een longontsteking overleed, gold al jaren als een kandidaat voor de Nobelprijs voor Literatuur. Zijn lange meanderende zinnen, de sensuele, geheimzinnige sfeer van zijn romans en verhalen, het stellen van de grote levensvragen, het spel met taal en het teruggrijpen op de groten uit de wereldliteratuur zoals Vladimir Nabokov, Lawrence Sterne, William Faulkner, die hij ook in het Spaans vertaalde, zouden het Nobelcomité voldoende munitie moeten hebben gegeven om hem die prijs toe te kennen. Maar het mocht niet zo zijn, de dood kwam ineens tussenbeide.  Marías brak internationaal door nadat in 1992 in het Duitse tv-programma Das Literarische Quartett  zijn roman Een hart zo blank door de legendarische criticus Marcel Reich-Ranicki de hemel in werd geprezen. Het boek had misschien wel de intrigerendste en langste beginzin uit de wereldliteratuur: ‘Ik wilde het niet weten, maar ik ben te weten gekomen dat een van de meisjes, toen ze geen kind meer was en kort nadat ze was teruggekeerd van haar huwelijksreis, naar de badkamer ging, zich voor de spiegel posteerde, haar blouse losknoopte, haar beha afdeed en haar hart zocht met de loop van het pistool van haar eigen vader, die in de eetkamer zat met een deel van het gezin en drie gasten.’  In Spanje zelf was Marías toen al een schrijver van betekenis, dankzij zijn Oxford-roman Allerzielen (1989), die een klein schandaal veroorzaakte omdat menigeen zich in de niet altijd even sympathieke personages herkende. In 1998 zou hij zich tegen die beschuldiging verdedigen in zijn als roman gepresenteerde lange essay De zwarte rug van de tijd, waarin hij beweerde dat romans altijd als fictie gelezen moeten worden. Marías’ oeuvre bestaat uit vijftien romans, een verhalenbundel, essaybundels en een kinderboek. Daarnaast vertaalde hij meer dan een dozijn werken uit de wereldliteratuur, met als hoogtepunt Lawrence Sternes Tristram Shandy, waarvoor hij in 1979 de nationale vertaalprijs van Spanje kreeg. In zijn meesterlijke trilogie Jouw gezicht morgen (2002-2007), het hoogtepunt uit zijn oeuvre, keert hij terug naar Oxford, waar dezelfde hoofdpersoon als in Allerzielen verzeild raakt in een spionagegeschiedenis. In een spel met taal en soms ellenlange, beschouwende uitweidingen over onbelangrijke kwesties, zoals het roken van sigaretten, voert hij zijn lezers al mijmerend naar de kernvraag van veel van zijn boeken: hoe een mens zichzelf en zijn geliefden trouw kan blijven.  Ook de naweeën van de Spaanse Burgeroorlog spelen in zijn oeuvre een belangrijke rol, zoals in zijn roman Zo begint het slechte (2014), die over wraak en vergiffenis gaat. Dat die burgeroorlog in zijn boeken vaak op de achtergrond sluimert, is niet zo vreemd. Marías was de zoon van de Spaanse filosoof Julian Marías, die als tegenstander van de fascistische dictator Franco  ternauwernood aan executie ontsnapte. In de jaren vijftig gaf Julian Marías enige tijd les aan universiteiten in de VS. Met zijn vrouw en kinderen woonde hij er in een huis waar ook Nabokov over de vloer kwam. Je zou bijna denken dat daar de vonk van de literatuur is overgesprongen, want als Javier Marías’ werk aan iemand doet denken, dan is het wel Nabokov. 
Nieuwsbrief
		NRC Boeken
	 
		Het laatste boekennieuws met onze recensies, de interessantste artikelen en interviews
	||https://www.nrc.nl//nieuws/2022/09/12/javier-marias-was-de-schrijver-van-de-grote-levensvragen-a4141572
2022-09-12||Raad van State: regering moet terugkeer basisbeurs beter onderbouwen||De regering moet het wetsvoorstel voor de herinvoering van de basisbeurs voor studenten beter en uitgebreider beargumenteren. Dat zegt de Raad van State (RvS) maandag in een advies. Het opnieuw invoeren van de basisbeurs voor het hoger onderwijs betekent dat het studiefinancieringsstelsel structureel wordt herzien en daar past volgens het orgaan uitgebreide onderbouwing bij. Daarnaast zegt de Raad van State dat het van belang is dat de herinvoering van de basisbeurs bestendig is, „juist omdat de regering de onzekerheid van jongere generaties wil verminderen”. Daarom moet beter onderbouwd worden dat er voldoende geld beschikbaar blijft. Daarbij moet wat de Raad betreft ook rekening gehouden worden met de sterke stijging van het aantal studenten in het hoger onderwijs en de doorberekening van de inflatie. De regering wil vanaf het studiejaar 2023-2024 de basisbeurs opnieuw invoeren. Uitwonende studenten krijgen dan 255 euro per maand, studenten die nog thuis wonen 91 euro. Het wetsvoorstel bevat ook een tegemoetkoming aan studenten die onder het leenstelsel hebben gestudeerd. Ook daar mist de Raad voldoende onderbouwing. En die is juist belangrijk, omdat er geen juridische verplichting is voor de tegemoetkoming. „Zo’n onverplichte tegemoetkoming moet beperkt blijven tot bijzondere gevallen om precedentwerking te voorkomen.”||https://www.nrc.nl//nieuws/2022/09/12/raad-van-state-regering-moet-terugkeer-basisbeurs-beter-onderbouwen-a4141565
2022-09-12||Opinie | Gratis pr voor het Britse koningshuis, maar waar zijn de kritische vragen?||Sinds de dood van koningin Elizabeth II werden uren zendtijd gevuld met wat we allemaal wisten en de afgelopen jaren – mits je niet onder een steen leefde – met eigen ogen hadden kunnen zien. Dat ze zeventig jaar trouw aan haar vorstenplicht was geweest, dat ze kil was ten tijde van Diana’s dood, maar ook in was voor een grapje met James Bond. Dezelfde anekdotes op alle zenders, en vervolgens in alle kranten, de een soms wat smeuïger verteld dan de ander.  Bram Vermeulen is journalist en was Afrika-correspondent voor NRC en de NOS. De Britse (ex-)koloniën in Afrika, Azië en de Caribische eilanden waarover ze in haar werkzame leven had geregeerd werden in die anekdotes soms genoemd, maar hooguit als decor. Het zwart-wit beeld van de prinses die in 1947 vanuit Kaapstad belooft heel haar leven het Britse volk te dienen. 1952 kwam voorbij, toen ze in Kenia hoorde dat haar vader was overleden, en ze dus per ommegaande vorst was geworden van een instortend wereldrijk. De betekenis van het instituut van het Britse koningshuis voor de mensen die in de koloniën woonden, haar onderdanen, werd niet bevraagd. Althans, niet in de uitzendingen die ik meteen na haar overlijden zag en de kranten die ik die eerste dagen las. Het Zuid-Afrika dat de 21 jaar oude Elizabeth bezocht was sinds 1910 geen Britse kolonie meer maar werd geregeerd door een witte minderheid, die in 1948 apartheid invoerde en de scheiding tussen rassen legaliseerde. Dat gebeurde met volmondige steun vanuit Londen, dat dankbaar was voor de Zuid-Afrikaanse steun tijdens twee wereldoorlogen. Koningin Elizabeth beklaagde zich pas ruim veertig jaar later, in 1986, over het gebrek aan compassie met zwarte Zuid-Afrikanen van de regering van Margaret Thatcher die zich fel verzette tegen economische sancties tegen het apartheidsregime. Kenia was in 1952 nog wel een Britse kolonie waartegen de Kenianen dat jaar een bloedige opstand begonnen. Je zou hele talkshowavonden kunnen vullen met de onbeschrijfelijke gruweldaden die de Britten begingen tegen die Mau Mau-rebellie.  Nadat strijders van de Kikuyu-minderheid boerderijen van witte kolonisten hadden aangevallen, riepen de Britten de noodtoestand uit en stuurden versterkingen vanuit Londen. Tienduizenden Kikuyu werden vastgezet in detentiekampen. Vrouwen werden verkracht met de bajonetten op de Britse geweren. Mannen werden in prikkeldraad gewikkeld en net zo lang over de grond gerold tot ze doodbloedden. Anderen werden gecastreerd. Volgens de Kenya Human Rights Commission werden in acht jaar tijd 90.000 Kenianen slachtoffer van executies, martelingen of verminkingen. 160.000 werden vastgezet.  De nationale en internationale nieuwszenders en de meeste kranten vonden de dood van Elizabeth niet het moment om hierover te beginnen. We zagen wel beelden van een bezoek van Nelson Mandela aan de koningin, en we lazen op de BBC over „the Queens long-standing relationship with Africa”.  Je zou kunnen zeggen: dit is niet het moment. Maar uit talloze reacties bleek dat dit juist het moment was om er over te beginnen Alleen op planeet Twitter werden interviews over de Mau Mau-rebellie donderdagavond vele malen gedeeld. Ik bekeek een interview met Muthoni Mathenge, een Keniaanse van dezelfde leeftijd als koningin Elizabeth, die werd gemarteld door de Britse koninklijke strijdkrachten en wier man werd vermoord. „Laat Elizabeth terugbrengen wat mij toe behoort”, zei ze. Ze wil financiële compensatie, direct van het Britse koningshuis. „Zonder tussenpersonen.” In 2013 betaalde de Britse regering 20 miljoen euro schadevergoeding aan de overlevenden.  Toen ik eind juni Kenia bezocht zag ik dat in de county Laikipia in centraal Kenia nog bijna de helft van het land in bezit is van witte boeren, meest nazaten van Britse kolonisten, meest kinderen van Britse soldaten. Ze kregen het land als dank voor hun rol in de Tweede Wereldoorlog. In het hart van die county ligt nog altijd een Britse legerbasis. Just in case.   Je zou kunnen zeggen: over de doden niets dan goeds. Je zou kunnen zeggen: dat kolonialisme is allemaal zo lang geleden. Je zou kunnen zeggen: dit is niet het moment. Maar uit talloze reacties bleek dat dit júíst het moment was om erover te beginnen.  Harvard-professor Maya Jasanoff schreef in The New York Times dat Elizabeth in de zeventig jaar aan de macht „een solide traditionalistisch front was gedurende decennia van gewelddadige omwentelingen”. Professor Uju Anya van de Carnegie Mellon University tweette dat Elizabeth de vorst was van „een stelend, verkrachtend en genocidaal rijk”. Twitter verwijderde haastig haar bericht na felle kritiek. Sommige media, zoals de NOS  en The Guardian, onderstreepten dat de koningin niet overal even geliefd was. Maar die uitzonderingen verdronken als een voetnoot in het overige aanbod.  Hoogleraar Mukoma Wa Ngugi van de Cornell University schreef: „Als de koningin haar excuses had aangeboden voor slavernij, kolonialisme en neokolonialisme en de Kroon had gedwongen tot het betalen van herstelbetalingen voor die miljoenen levens die werden ontnomen in haar naam, dan zou ik nu als mens reageren en me nu slecht voelen [over haar overlijden]. Maar als Keniaan voel ik niets. Dit is een absurd theater.” Journalisten moeten dat theater laten zien op zo’n historisch moment. Maar onze taak is ook om het instituut dat nu dagen achtereen in het nieuws is, kritisch te bevragen. Dat is journalistiek. The rest is public relations.||https://www.nrc.nl//nieuws/2022/09/12/gratis-pr-voor-het-britse-koningshuis-maar-waar-zijn-de-kritische-vragen-a4141569
2022-09-12||Spionage-serie ‘Kleo’ is een spannende en hilarische rit door de resten van de DDR||Komische thriller Kleo   Met: Jella Haase, Dimitrij Schaad, Julius Feldmeier.  Netflix, seizoen 1, 8 afleveringen van ongeveer 50 minuten 

●●●●●
 Kort voor de val van de Berlijnse Muur heeft de Stasi, de geheime dienst van de DDR, een jonge vrouw naar West-Berlijn gestuurd om daar iemand uit de weg te ruimen. Terwijl Kleo Straub in een hippe discotheek haar slachtoffer eerst versiert en vervolgens in de toiletten vakkundig om zeep helpt, zitten twee sullige Stasi-mannen aan de andere kant van de grens in hun DDR-autootje op haar te wachten. „Waar blijft ze toch? Ze zal het toch niet verprutsen?”, moppert de ene. „De Muur zal nog eerder vallen, dan dat zij iets verprutst”, verzekert de ander, vol vertrouwen in zowel de kwaliteiten van Kleo als de duurzaamheid van de Deutsche Demokratische Republik. Daarmee is de lichte toon gezet van de Duitse Netflix-serie Kleo, een spionage-thriller met veel vaart en vol grappen.  	Quentin Tarantino is nooit ver weg, niet alleen door het cartooneske geweld, maar ook door de absurde wendingen en de belangrijke rol van vormgeving en muziek uit de tijd waarin het verhaal speelt (met onder meer de Oost-Duitse rockband de Puhdys). Kleo is kleindochter van een hoge Stasi-officier en ze gelooft heilig in de communistische staat waarin ze is grootgebracht. Tot ze opeens gevangen wordt gezet en zwaar mishandeld. Waarom? Als de Muur is gevallen en ze vrijgelaten wordt, gaat ze dat uitzoeken, gewapend met nieuwsgierigheid, wraaklust en het nodige wapentuig. Voor iemand die zo makkelijk moordt is Kleo een opmerkelijk innemende vrouw. Ze is onbevreesd en koelbloedig als Uma Thurman in Kill Bill, eigenzinnig als Pippi Langkous en uitgelaten als Nina Hagen. En met haar ronde gezicht, laconieke oogopslag en ouderwetse pony doet ze onweerstaanbaar denken aan de jonge Angela Merkel. Op onverwachte momenten is deze van haar missie bezeten Kleo ook mild, meisjesachtig vrolijk en zelfs vergevingsgezind. Ze wordt knap gespeeld door Jella Haase, in Duitsland onder meer bekend van de kaskraker Fack ju Göhte (2013). De mannen in de serie zijn stuk voor stuk zwakke, naïeve of zichzelf overschattende en op z’n best aandoenlijke stuntelaars. De vrouwen zijn cool, staalhard, sluw en hoogvliegers in het spionagebedrijf, van het vileine hoofd van de West-Duitse geheime dienst tot de vrouw van de in Chileense ballingschap levende ex-DDR-leider Honecker (‘tante Margot’). Een andere gevaarlijke tegenspeelster van Kleo geniet zelfs hoogzwanger nog, met van moordlust stralende ogen, van een wilde achtervolging over een weg langs een ravijn. Geen cliché blijft in de serie onbenut, of het nu gaat om standaard-scènes uit actie- of spionagefilms, of om het beeld van de DDR, de Stasi en het hippe, van techno bezeten Berlijn van de vroege jaren negentig. Maar het gebeurt met zoveel Schwung en vette overdrijving, dat het één grote parodie wordt. Dit is het soort serie waarvan de ervaring, een nu eens spannende dan weer hilarische rit, belangrijker is dan het verhaal. Maar voor wie het wil zien gaat het ook over de teleurstelling van Kleo in de DDR, haar familie en de mensheid in het algemeen. Na acht afleveringen zijn er nét genoeg tegenspelers op het nippertje in leven gebleven om op een tweede seizoen te kunnen hopen.  
Nieuwsbrief
		NRC Kijktips
	 
		Wat moet je deze week kijken? Tips voor boeiende programma’s, series en films
	||https://www.nrc.nl//nieuws/2022/09/12/spionage-serie-kleo-is-een-spannende-en-hilarische-rit-door-de-resten-van-de-ddr-a4141564
2022-09-12||Goud van de Gouden Koets komt uit Suriname||Het bladgoud van de Gouden Koets komt waarschijnlijk uit een goudmijn in Suriname, dat blijkt uit onderzoek. Het Amsterdam Museum heeft samen met de Vrije Universiteit Amsterdam, Netherlands Institute for Conservation+Art+Science+ en Naturalis Biodiversity Centre onderzoek gedaan naar de herkomst van het goud.  De Gouden Koets was in 1898 een geschenk van de Amsterdamse bevolking aan koningin Wilhelmina. De makers wilden dat de koets een weerspiegeling was van het hele Koninkrijk der Nederlanden. Zo kwam het hout van de koets uit Java en ivoor uit Sumatra.  Naast Suriname dachten de onderzoekers dat het goud ook uit Zuid-Afrika zou kunnen komen. Dat land was namelijk rond 1900 een grote exporteur van goud en het had sterke banden met Nederland. Nederlands-Indië was uitgesloten, omdat er in een brochure uit 1898 expliciet wordt genoemd dat het niet was gelukt om daar goud vandaan te halen. Daarom hebben de onderzoekers het goud van de koets vergeleken met het goud uit Zuid-Afrika en Suriname. Daaruit bleek dat het goud het meest overeen komt met het goud uit een goudmijn aan de Surinamerivier, in de regio Brokopondo. Het onderzoek was ingewikkeld, omdat het goud van de koets veel looddeeltjes bevatte. Daarnaast is het bladgoud honderd keer dunner dan een haar. Volgens Gareth Davies, hoogleraar petrologie aan de VU, duurde het daarom vier maanden om een geschikt monster van het goud te isoleren.  In 2015 begon de restauratie van de Gouden Koets. Daarna was de Gouden Koets tijdelijk te zien in het Amsterdams Museum. De koets is omstreden, vanwege het zijpaneel Hulde der Koloniën. Daarop is een witte vrouw op een troon te zien met daaromheen mensen met een donkere huidskleur die voor haar buigen. Koning Willem-Alexander heeft besloten de Gouden Koets na de restauratie voorlopig niet meer te gebruiken. ||https://www.nrc.nl//nieuws/2022/09/12/goud-van-de-gouden-koets-komt-uit-suriname-a4141562
2022-09-12||&#8216;Totale stroomuitval in Charkov na Russische beschietingen&#8217;||Oekraïense autoriteiten beschuldigen Rusland van het beschieten van belangrijke infrastructuur in een deel van Oekraïne. Daardoor is er een „totale stroomuitval” geweest in Charkov –voor de oorlog de een na grootste stad van Oekraïne– en verschillende regio’s in Donetsk. Ook in Zaporizja, Dnipropetrovsk en in Soemy is de stroom gedeeltelijk uitgevallen, meldt president Volodymyr Zelensky op Twitter. Hij wijst naar de Russische „terroristen” die niet-militaire faciliteiten aanvallen. „Het doel is om mensen licht en warmte te ontnemen.” In Charkov zouden door de beschietingen grote problemen zijn met de elektriciteits- en watervoorzieningen, meldt persbureau Reuters. Er is onder meer een thermische centrale geraakt. De burgemeester van Charkov, Ihor Terechov, zegt op Telegram dat het om „wraak” gaat van de „Russische agressor voor de successen van ons leger aan het front, in het bijzonder in de regio Charkov.” Afgelopen weekend heeft het Oekraïense leger een verrassend snelle opmars gemaakt in het noodoosten van Oekraïne. Militaire experts denken dat het succesvolle offensief de oorlog in Oekraïne kan doen kantelen.||https://www.nrc.nl//nieuws/2022/09/12/totale-stroomuitval-in-charkov-na-russische-beschietingen-a4141561
2022-09-12||Populaire Russische popzangeres Poegatsjova spreekt zich uit tegen oorlog||						Dit blog over de oorlog in Oekraïne is gesloten. Lees voor de laatste ontwikkelingen verder in ons nieuwe blog.
					 						Alla Poegatsjova, een zeer bekende Russische popzangeres die al enorme populariteit geniet sinds de Sovjettijd, heeft zich zondagmiddag op haar Instagrampagina openlijk uitgesproken tegen de oorlog in Oekraïne. In haar bericht schrijft ze vrede te wensen voor haar moederland en „een einde aan de dood van onze jongens voor fictieve doelen in een oorlog die van Rusland een verschoppeling maakt”. De aanleiding van haar bericht is dat Poegatsjova’s man, de populaire comedian Maxim Galkin, tot buitenlandse agent is verklaard. Dat label onderwerpt mensen en organisaties aan streng overheidstoezicht. Zo moeten ze bij elke publicatie een disclaimer plaatsen waarin staat dat ze ‘buitenlandse agenten’ zijn. Volgens critici is dit een methode om de media monddood te maken, volgens Rusland is de maatregel nodig om extremisme tegen te gaan en Rusland te beschermen tegen invloed van buitenaf. Galkin ontving het label vermoedelijk omdat hij zich al eerder uitsprak tegen de oorlog.   Met haar post op Instagram, waar ze 3,4 miljoen volgers heeft, wil Poegatsjova steun betuigen aan haar man. „Zet mij ook maar op de lijst van buitenlandse agenten, want ik ben solidair met mijn man, een eerlijk, fatsoenlijk en oprecht persoon, een echte patriot van Rusland”, schrijft de zangeres. De verklaring van Poegatsjova is een opmerkelijke aanklacht van een publiek figuur tegen de overheid. De afgelopen jaren smoort het Kremlin openbare kritiek toenemend.  De Russische president Vladimir Poetin en zangeres Alla Poegatsjova poseren samen tijdens een prijsuitreiking in het Kremlin, in 2014.  Foto Alexei Druzhinin/Sputnik, Kremlin Pool Photo via AP 						Rusland heeft de afgelopen week raketaanvallen op Oekraïense burgerlocaties en civiele infrastructuur opgevoerd. Zelfs als die aanvallen geen militaire impact hebben, dat meldt het Britse ministerie van Defensie zondag volgens het laatste inlichtingenrapport. Volgens de Britten zullen er de komende dagen waarschijnlijk nog meer civiele locaties aangevallen worden, als reactie op de recente tegenslagen van het Russische leger en in een poging het moreel van het Oekraïense volk en leger te ondermijnen.  Russische raketten hebben met deze acties onder meer het Oekraïense elektriciteitsnet geraakt. Afgelopen woensdag werd een stuwdam in de Midden-Oekraïense stad Kryvy Rih beschoten. Volgens lokale autoriteiten werd de dam geraakt door acht raketten en werd het waterpompstation verwoest. De rivier brak door de dam heen en meer dan honderd huizen kwamen onder water te staan. „Het watersysteem had geen militaire waarde”, reageerde de Oekraïense president Volodymyr Zelensky op de aanval. „Honderdduizenden burgers zijn er dagelijks van afhankelijk.” Oekraïne is sinds eind augustus bezig met een tegenoffensief aan de frontlinie. Het Russische leger kreeg met meerdere tegenslagen te maken. Vooral in de regio Charkov zijn dorpen en steden weer terug in Oekraïense handen. Zelensky beweert dat 6.000 vierkante kilometer van de door Rusland bezette Oekraïense gebieden is heroverd.

Water dat weg wordt gepompt uit een ondergelopen huis in Kryvy Rih. In de stad werd een stuwdam beschoten. Foto Genya Savilov/AFP

 Water dat weg wordt gepompt uit een ondergelopen huis in Kryvy Rih. In de stad werd een stuwdam beschoten. Foto Genya Savilov/AFP 						De Amerikaanse president Joe Biden heeft de Russische president Vladimir Poetin opgeroepen om geen tactische kernwapens of chemische wapens te gebruiken in reactie op recente Russische nederlagen in Oekraïne. Biden deed dat tijdens een interview met het Amerikaanse CBS News dat zondag wordt uitgezonden, meldt Reuters. Oekraïense militairen hebben Russische strijdkrachten de afgelopen week teruggedrongen in het noordoosten van het land. Daardoor is Poetin onder druk komen te staan van nationalisten in Rusland om het initiatief weer naar zich toe te trekken. Hij heeft gewaarschuwd dat Rusland krachtig zal reageren als Russische militairen verder worden teruggedreven. Dat heeft zorgen gewekt dat hij onconventionele wapens zou kunnen inzetten, zoals een klein kernwapen of chemische wapens. Gevraagd door een verslaggever van het nieuwsprogramma ’60 Minutes’ wat Biden daarover tegen Poetin zou zeggen, antwoordde hij: „Doe het niet. Doe het niet. Doe het niet. Het zou het gezicht van oorlog meer dan wat ook sinds de Tweede Wereldoorlog veranderen.” Dat was te zien in een clip van het interview die CBS zaterdag heeft vrijgegeven. Volgens Biden zouden de Verenigde Staten op een „betekenisvolle” manier reageren als Poetin de stap zou zetten. Hij gaf geen nadere details. „Rusland zou nog meer een paria worden in de wereld dan het dat ooit geweest is”, aldus Biden. „Afhankelijk van wat ze doen zullen wij bepalen hoe de reactie eruit ziet.” Russische regeringsfunctionarissen hebben westerse suggesties dat Moskou een tactisch kernwapen zou gebruiken in Oekraïne van de hand gewezen. 						De Oekraïense president Volodymyr Zelensky heeft Russische militairen ervan beschuldigd mensen op grote schaal te hebben gemarteld in de Oekraïense regio Charkov, die onlangs door Oekraïense militairen werd heroverd. In de oostelijke regio zijn volgens Zelensky zo’n tien martelplekken gevonden, meldt persbureau Reuters. „Marteling was een wijdverbreide praktijk in het bezette gebied”, zei Zelensky zaterdagavond tijdens zijn videotoespraak. Onderzoekers hebben volgens hem bewijs van marteling aangetroffen op lichamen die zijn opgegraven. Bewijsmateriaal wordt door forensische experts gedocumenteerd. Donderdagavond vonden Oekraïense bevrijders een massagraf in de stad Izjoem, in de regio Charkov, waar volgens Zelensky 440 mensen zouden zijn begraven. Meerdere lichamen zijn gevonden met vastgebonden handen. Volgens Zelensky moeten de verantwoordelijken worden opgespoord en gestraft. „We zullen de identiteit vaststellen van allen die mensen hebben gemarteld en misbruikt, die deze gruweldaden van Rusland naar Oekraïens grondgebied hebben gebracht”, aldus de president. Hij vergeleek het gedrag met dat van de nazi’s tijdens de Tweede Wereldoorlog. Het hoofd van het door Rusland geïnstalleerde bestuur dat de noordoostelijke regio rond Izjoem vorige week verliet, beschuldigde Oekraïne ervan wreedheden te hebben geënsceneerd. „Ik heb niets gehoord over mensen die werden begraven”, zei Vitaly Gantsjev tegen de Russische staatstelevisie.

Lichamen in een gevonden massagraf in de stad Izjoem worden forensisch onderzocht. Foto Evgeniy Maloletka/AP

 Lichamen in een gevonden massagraf in de stad Izjoem worden forensisch onderzocht. Foto Evgeniy Maloletka/AP 						De procureur-generaal van de zelfverklaarde volksrepubliek Loehansk, Sergei Gorenko, is vrijdag omgekomen bij een aanslag op zijn kantoor. Dat melden Russische staatspersbureaus. Bij de aanslag is ook zijn plaatsvervanger Ekaterina Steglenko overleden.  Russische media melden dat er rond het middaguur een bom afging in het pand van de procureur-generaal, dat in het centrum van de stad Loehansk staat. Wie achter de aanslag zit, is niet duidelijk. De leider van de zelfverklaarde republiek, Leonid Pasetsjnik, wees naar Kiev en noemde Oekraïne een „terroristenstaat”. De Oekraïense autoriteiten hebben nog niet gereageerd.   Een Russische militair in bezet Oekraïne. Foto AP 						In het massagraf in de recent bevrijde Oost-Oekraïense stad Izjoem zijn meerdere lichamen gevonden met vastgebonden handen en touw om hun nek. Dat melden verslaggevers van persbureau Reuters vrijdag. Een politiechef van Izjoem zei vrijdag tijdens een persconferentie dat alle lichamen die tot nu toe zijn geborgen van burgers leken te zijn, hoewel er mogelijk ook soldaten begraven waren.  Oekraïense politie en forensische experts hielpen vrijdag bij het opgraven van alle lichamen in het bos, waar ongeveer tweehonderd houten kruisen verspreid stonden opgesteld. De meeste slachtoffers zouden zijn omgekomen door geweerschoten, artillerievuur, mijnen en luchtaanvallen, maar er werden ook zes lichamen met touw om hun nek en vastgebonden handen opgegraven. Rusland ontkent verantwoordelijk te zijn voor de honderden doden.  Izjoem ligt in de regio Charkov en was sinds april in Russische handen. Oekraïense strijdkrachten hebben de stad afgelopen zaterdag bevrijd. De Oekraïense president Volodymyr Zelensky meldde donderdagavond de vondst van het massagraf, waar 440 mensen zouden zijn begraven.   Rusland ontkent verantwoordelijk te zijn voor de honderden doden.  Foto Evgeniy Maloletka/AP 						In de recent bevrijde Oost-Oekraïense stad Izjoem is een massagraf aangetroffen. Dat heeft de Oekraïense president Volodymyr Zelensky donderdagavond gemeld in een videoboodschap, volgens internationale persbureaus. De stad ligt in de regio Charkov en was sinds april in Russische handen. Afgelopen zaterdag hebben Oekraïense strijdkrachten Izjoem bevrijd. Zelensky gaf geen details over het aantal mensen dat begraven zou liggen in het massagraf of wat de oorzaak is van hun dood. Volgens de president wordt er nu een onderzoek gestart en wordt meer informatie op vrijdag naar buiten gebracht. „We willen dat de wereld weet wat de Russische bezetting heeft veroorzaakt”, zei hij.  Een politiechef van Izjoem heeft tegen Sky News gezegd dat het gaat om 440 lichamen. Het gaat volgens hem om slachtoffers van geweerschoten, artillerievuur, mijnen en luchtaanvallen, maar ook zei hij dat van velen de doodsoorzaak nog niet bekend is. De voorzitter van het stadsbestuur van Izjoem, Maksim Strelnikov, maakte eerder deze week bekend dat er „duizend” burgers zijn omgekomen in de stad tijdens de maanden van Russische bezetting. Het tegenoffensief van Oekraïne begon eind augustus. Vijfhonderd vierkante kilometer grondgebied zou weer in Oekraïense handen zijn. Volgens een politiechef zouden 440 lichamen zijn gevonden in Izjoem. Foto Evgeniy Maloletka/AP Photo 						Een woensdag opgedoken video laat zien hoe de eigenaar van de Russische huurlingenfirma Wagner Group gevangenen ronselt in een Russische strafkolonie. Omringd door een groep van zeker honderd stilzwijgende gevangenen, stelt Jevgeni Prigozjin (61) hen vrijlating in het vooruitzicht. Daarvoor hoeven ze alleen maar zes maanden in leven te blijven, in een oorlog die Prigozjin „zwaar” noemt. „Totaal onvergelijkbaar met de Tsjetsjeense Oorlog.” De gevangenen krijgen een ogenschijnlijk moeilijke keuze voorgeschoteld: hun straf uitzitten onder het hardvochtige regime van het strafkamp of vechten aan de frontlinie in Oekraïne. Daar worden ze onderdeel van de stormtroepen die door vijandige verdedigingslinies moeten breken. Volgens Prigozjin is dat de hoofdtaak van Wagner-huurlingen. „Er zal geen verschil zijn tussen jou en de anderen. En we hebben alles in huis voor een effectief offensief.” Prigozjin windt in zijn toespraak geen doekjes om de strategie die de Wagner Group hanteert. „Zij die aanvallen en brutaal zijn hebben de grootste kans op overleven. Wie achterblijft en niet weet wat te doen, belandt in het gedrang.” Desertie is een doodzonde, benadrukt de oligarch die jarenlang de privécatering van Poetin verzorgde, wat hem de bijnaam ‘Poetins chefkok’ opleverde. „Niemand geeft op, niemand trekt zich terug, of geeft zichzelf over.”  Van gevangenen die zich aanmelden voor de oorlog wordt — ook jegens zichzelf — meedogenloosheid verwacht. Wie eenmaal aangekomen aan de frontlinie spijt heeft, staat executie te wachten. „Maar hebben jullie iemand die jullie levend uit de gevangenis komt halen? Dat kunnen er slechts twee: God en Allah. En nu bied ik jullie aan hier levend te vertrekken, hoewel ik niet kan beloven dat jullie levend terugkomen. Dus, heren, zijn er nog vragen?”

Jevgeni Prigozjin, „de kok van Poetin”, in 2016. Foto Mikhail Svetlov/Getty Images

 Jevgeni Prigozjin, „de kok van Poetin”, in 2016. Foto Mikhail Svetlov/Getty Images 						In de Oekraïense stad Kryvy Rih, de geboorteplaats van president Volodymyr Zelensky, is woensdag een stuwdam beschadigd door explosies. Volgens Oekraïne zijn er Russische kruisraketten ingeslagen, melden internationale media. Het water in de rivier die stroomafwaarts ligt van de dam leek volgens Oekraïense autoriteiten snel te stijgen, maar door reparaties zou het ergste gevaar donderdagochtend geweken zijn. De inwoners van de stad waren opgeroepen om te evacueren nadat de dam was geraakt. Volgens Oekraïne zou de stuwdam ‘uit wraak’ getroffen zijn. Oleksandr Vilkoel, het hoofd van het militaire bestuur van Krivyi Rih, zei in een bericht op Telegram dat 112 huizen zijn overstroomd maar dat de situatie nu onder controle is en dat het waterpeil daalt. Rusland heeft nog niet gereageerd op de Oekraïense beschuldiging.   						De Oekraïense president Volodymyr Zelensky is betrokken geweest bij een verkeersongeluk in Kiev. Dat meldt een woordvoerder van de president op Facebook. Zelensky’s auto botste tegen een andere auto aan. Volgens de woordvoerder is de president onderzocht en is hij niet ernstig gewond geraakt. De bestuurder van de andere auto is door Zelensky’s begeleidende artsen geholpen en uiteindelijk naar het ziekenhuis gebracht. Enkele minuten na het ongeluk werd de dagelijkse toespraak van Zelensky online gezet.  President Zelensky Foto / AP  						De Duitse bondskanselier Olaf Scholz heeft er dinsdag bij de Russische president Vladimir Poetin op aangedrongen zijn troepen terug te trekken uit Oekraïne. Dat deed hij in een telefoongesprek dat negentig minuten duurde, melden internationale persbureaus.   Scholz heeft Poetin daarnaast onder meer opgeroepen escalatie van het geweld rond de kerncentrale Zaporizja te vermijden. Ook heeft hij er op aangedrongen dat Poetin zich houdt aan de zogeheten graandeal met Oekraïne, de Verenigde Naties en Turkije - die de graanexport vanuit Oekraïne heeft doen hervatten. Volgens het Russische staatspersbureau Tass heeft Poetin in het gesprek vooral geprobeerd de aandacht te vestigen op de „schendingen van het internationaal humanitair recht door Oekraïense zijde”.  Het telefoongesprek vond plaats nadat de vraag van Oekraïne om wapens - vooral tanks en munitie - van Duitsland en andere West-Europese landen is toegenomen. Dat heeft vooral te maken met het feit dat Oekraïne met het tegenoffensief steeds meer grondgebied terug verovert op Rusland. De leveringen van extra wapens blijven volgens Oekraïne nog achter. De Oekraïense minister van Buitenlandse Zaken Dmytro Koeleba schreef dinsdag op Twitter hierover „teleurstellende signalen” te krijgen van Duitsland.  Correctie (14 september 2022): In een eerdere versie van dit artikel stond dat Poetin voor het eerst in langere tijd weer met een westerse wereldleider had gesproken. Dat klopt niet. Hij belde afgelopen zondag met de Franse president Emmanuel Macron. Dat is hierboven aangepast. De Duitse bondskanselier Olaf Scholz.  Foto Clemens Bilan/EPA 						Oekraïne claimt met het tegenoffensief steeds meer grondgebied terug te veroveren op Rusland. Volgens de Oekraïense president Volodymyr Zelensky heeft het leger van het land inmiddels 6.000 vierkante kilometer in handen; dat gebied was bezet door Rusland. Zelensky stelde maandag in een video op sociale media dat het om grondgebied in het oosten en zuiden van Oekraïne gaat. In het zuiden zouden de Oekraïners terrein winnen in de regio Cherson, vlakbij de Krim - het in 2014 door de Russen geannexeerde schiereiland.  Een woordvoerder van het Oekraïense leger zegt tegen persbureau AFP dat er in het afgelopen etmaal meer dan twintig plaatsen zijn heroverd. Oekraïne strijdt nog met de Russen om de bevrijding in de regio’s Charkov en Donetsk. Een van de steden in Oost-Oekraïne is Izjoem, dat voor de Russische invasie nog 45.000 inwoners telde. Inmiddels zijn daar naar schatting zo’n 10.000 van over. Volgens de voorzitter van het stadsbestuur zijn tijdens de Russische inname zo’n duizend burgers omgekomen.  Begin september lanceerde Oekraïne een tegenoffensief om grondgebied terug in te nemen. De Russen leken daar niet op te rekenen en trokken zich terug uit de oostelijke regio van het land. Het Britse ministerie van Defensie laat dinsdag weten dat de Russische strijdkrachten fors zijn verzwakt rond het gebied van Charkov. De Britten schat in dat het „jaren duurt” om de verloren legercapaciteit opnieuw op te bouwen.

Oekraïense militairen in Charkov. Foto Kostiantyn Liberov/AP Photo

 Oekraïense militairen in Charkov. Foto Kostiantyn Liberov/AP Photo 						Oekraïense autoriteiten beschuldigen Rusland van het beschieten van belangrijke infrastructuur in een deel van Oekraïne. Daardoor is er een „totale stroomuitval” geweest in Charkov –voor de oorlog de een na grootste stad van Oekraïne– en verschillende regio’s in Donetsk. Ook in Zaporizja, Dnipropetrovsk en in Soemy is de stroom gedeeltelijk uitgevallen, meldt president Volodymyr Zelensky op Twitter. Hij wijst naar de Russische „terroristen” die niet-militaire faciliteiten aanvallen. „Het doel is om mensen licht en warmte te ontnemen.” In Charkov zouden door de beschietingen grote problemen zijn met de elektriciteits- en watervoorzieningen, meldt persbureau Reuters. Er is onder meer een thermische centrale geraakt. De burgemeester van Charkov, Ihor Terechov, zegt op Telegram dat het om „wraak” gaat van de „Russische agressor voor de successen van ons leger aan het front, in het bijzonder in de regio Charkov.” Afgelopen weekend heeft het Oekraïense leger een verrassend snelle opmars gemaakt in het noodoosten van Oekraïne. Militaire experts denken dat het succesvolle offensief de oorlog in Oekraïne kan doen kantelen. Brand bij een thermische centrale na Russische beschietingen Foto Vyacheslav Madiyevskyy/Reuters 						In dit blog doet NRC verslag van de oorlog in Oekraïne.||https://www.nrc.nl//nieuws/2022/09/12/oekraineblog-week-37-a4141556
2022-09-12||De invloed van forensisch echtpaar Eikelenboom op de 'Rosmalense flatmoord’||Het duo Richard en Selma Eikelenboom stelt forensische rapporten op in tientallen geruchtmakende misdrijven. Op basis daarvan werden mensen veroordeeld of juist vrijgesproken. Deze week veegde de rechter hun rapport over de Rosmalense flatmoord  van tafel. Verslaggever Andreas Kouwenhoven dook in eerdere zaken waar de Eikelenbooms bij betrokken waren. Kloppen die rapporten wel? Lees ook: Vrijspraak in Rosmalense ‘flatmoord’: Rob B. zat veertien jaar onterecht vast voor de doodslag op zijn vriendin||https://www.nrc.nl//nieuws/2022/09/12/de-invloed-van-forensisch-echtpaar-eikelenboom-op-de-rosmalense-flatmoord-a4141560
2022-09-12||Spanjaard Carlos Alcaraz wint grandslamtoernooi US Open||De Spanjaard Carlos Alcaraz heeft de US Open gewonnen. De 19-jarige tennisser versloeg tijdens zijn eerste finale van een grandslamtoernooi de Noor Casper Ruud in vier sets: 6-4 2-6 7-6 (1), 6-3. Alcaraz is met de winst van de US Open ook de nieuwe nummer één van de wereldranglijst. Hij neemt die positie over van Daniil Medvedev. De Russische titelverdediger werd in de vierde ronde uitgeschakeld en raakte daarmee zijn leidende positie kwijt. Alcaraz is de jongste nummer één ter wereld. Voor zowel Alcaraz als Ruud stond er in de finale in New York veel op het spel. Behalve dat de winnaar zich een dag later de nieuwe nummer één zou kunnen noemen, was er ook een prijzenpot van 2,6 miljoen euro.  „Ik heb er altijd van gedroomd om de nummer 1 van de wereld te zijn en om grandslamkampioen te worden”, zei Alcaraz na afloop van de wedstrijd in New York. „Het is lastig voor me nu om dat onder woorden te brengen. Ik ben heel emotioneel.” ||https://www.nrc.nl//nieuws/2022/09/12/spanjaard-carlos-alcaraz-wint-us-open-a4141559
2022-09-12||Nek-aan-nekrace bij verkiezingen Zweden, rechtse oppositie nipte voorsprong||De rechtse oppositiepartijen in Zweden lijken op weg naar een uiterst nipte meerderheid in het parlement. Een exitpoll eerder op de avond ging er juist van uit dat het centrumlinkse blok onder leiding van zittend premier Magdalena Andersson zou gaan winnen, maar met bijna 95 procent van de stemmen geteld hebben de rechtse partijen nu een lichte voorsprong.  Premier Andersson verwacht de definitieve uitslag voorlopig nog niet. Ook haar tegenstander Ulf Kristersson, premierskandidaat van het rechtse blok, verwacht de uitslag pas over een paar dagen.  Acht partijen, vier rechts en vier links, strijden om zetels in het 349 zetels tellende parlement, de Riksdag. De sociaaldemocratische SAP van premier Andersson blijft de grootste partij van Zweden. Maar de rechts-populistische Zweden Democraten lijken de meeste winst te boeken. De anti-immigratiepartij van Jimmie Akesson lijkt de op een na grootste partij van het land te worden met vooralsnog bijna 21 procent van de stemmen.  Hoog op de agenda deze verkiezingen stonden criminaliteit, dodelijk bendegeweld, stijgende energieprijzen en integratieproblemen – thema’s waar de rechtse oppositie waarschijnlijk van heeft geprofiteerd. De Zweden Democraten, de partij die flink in populariteit is gegroeid sinds de vluchtelingencrisis van 2015, beloofde een immigratiestop en een hard optreden tegen zware criminaliteit.   Belangrijkste rivaal van de SD is de sociaaldemocratische partij, die al acht jaar aan de macht is. Partijleider Andersson, minder dan een jaar geleden verkozen tot eerste vrouwelijke premier van Zweden, uitte tijdens de verkiezingscampagne haar zorgen over de toenemende populariteit van de Zweden Democraten. Als deze extreemrechtse partij mee gaat regeren, vreesde ze, wordt de Zweedse identiteit als tolerante natie mogelijk „uitgehold” en kan er over vier jaar „een ander Zweden” zijn.||https://www.nrc.nl//nieuws/2022/09/12/nek-aan-nekrace-bij-verkiezingen-zweden-rechtse-oppositie-nipte-voorsprong-a4141558
2022-09-12||Kunstenaars Documenta ‘verdrietig’ over beschuldigingen antisemitisme||Een groot deel van de kunstenaars dat deelneemt aan de vijfjaarlijkse kunsttentoonstelling Documenta 15 in de Duitse stad Kassel is „woedend, verdrietig en moe” van de beschuldigingen van antisemitisme aan hun adres en het censureren van werken op de tentoonstelling. Dat schrijven het Indonesische curatorencollectief Ruangrupa en tientallen deelnemende kunstenaars en activistische collectieven in een open brief op het online kunstportaal e-flux.
Aanleiding is de commissie die op zoek was gegaan naar verdere antisemitische uitlatingen in de kunstwerken, na het rumoer rondom de Israëlische soldaat met varkenskop die al eerder van de tentoonstelling was verwijderd. Nu moesten Palestijnse films verdwijnen, en is de maat vol. De deelnemers aan deze Documenta  noemen het een vorm van censuur waarbij het „kennelijk niet mogelijk” is  om naast antisemitisme ook de confrontatie aan te gaan met  „xenofobie, anti-islam en anti-Palestijns racisme, met transfobie en homohaat. Ook met deze vormen van haat zal Duitsland moeten leren omgaan.” (NRC) Correctie (17 september 2022): In een eerdere versie van dit artikel stond dat de deelnemers aan de Documenta zich hadden teruggetrokken.  Dat is hierboven aangepast. 
Nieuwsbrief
		NRC Cultuurgids
	 
		Wat moet je deze week zien, horen of luisteren? Onze redacteuren recenseren en tippen
	||https://www.nrc.nl//nieuws/2022/09/12/kunstenaars-documenta-verdrietig-over-beschuldigingen-antisemitisme-a4141552
2022-09-12||Overlijden Britse koningin aanleiding tot relletje  in  VS||Op haar sterfbed heeft de Britse koningin Elizabeth II nog een relletje veroorzaakt in de Verenigde Staten – zonder het te beseffen. Toen het nieuws werd verspreid dat de koninklijke familie zich naar Balmoral had begeven om bij de stervende koningin te zijn, verstuurde de Amerikaanse hoogleraar Uju Anya deze tweet: „Ik hoor dat de belangrijkste monarch van een diefachtig, verkrachtend, genocidaal rijk eindelijk doodgaat. Moge haar pijn onverdraaglijk zijn.” Twitter verwijderde de tweet, maar toen had al een digitale menigte zich gestort in een online woordenstrijd over racisme, geschiedenis, wellevendheid en vrijheid van meningsuiting. Amazon-topman Jeff Bezos twitterde: „En dit is iemand die wordt verondersteld te werken aan een betere wereld? Dacht het niet.” Waarop Anya antwoordde: „Otoro gba gbue gi” – zoveel als „krijg de kolere” in het Igbo, de Nigeriaanse taal waarmee zij opgroeide: „Moge iedereen die jij en je genadeloze hebzucht kwaad hebben berokkend, zich jou even hartelijk herinneren als ik me mijn kolonisatoren herinner.”  De mensen die het online voor Anya opnamen, verwezen naar de burgeroorlog in Nigeria in de jaren zestig van de vorige eeuw, toen de Nigeriaanse regering, gesteund door Groot-Brittannië, een meedogenloze strijd voerde tegen separatisten in de provincie Biafra. Een blokkade van de provincie leidde tot hongersnood waardoor naar schatting een half miljoen mensen in Biafra, merendeels van het Igbo-volk, de dood vond. „De wereldgemeenschap van Biafranen bejubelt je kracht en weergaloze moed om het diepgevoelde ressentiment van de Biafranen uit te dragen”, twitterde een zelfverklaarde vrijheidsstrijder.  De woorden van Anya vallen in de omgeploegde akker van het Amerikaanse culturele en politieke debat, waar in sommige staten wettelijke maatregelen worden genomen tegen leerkrachten die de geschiedenis van het land ‘verkeerd’ behandelen. Zo is  in de staat Ohio een wetsvoorstel opgesteld dat scholen en onderwijzers verbiedt te leren dat „slavernij en racisme iets anders zijn dan afwijkingen en verraad van de authentieke beginselen waarop de Verenigde Staten zijn gesticht, waaronder vrijheid en gelijkheid”. De Republikeinse Partij, aangevuurd door Donald Trump, voert al lang campagne tegen een onderwijstheorie die critical race theory heet. Deze stelt dat ras en ongelijkheid zwaar moeten meewegen in elk wetenschappelijk onderzoek.  Uju Anya is universitair hoofddocent tweede-taalverwerving aan de Carnegie Mellon universiteit in Pennsylvania. Volgens haar eigen website,  „doceert en onderzoekt ze kritisch toegepaste taalkunde, kritische sociolinguistiek, het leren van nieuwe talen en kritische ras- en discourswetenschappen”. De universiteit nam in een verklaring afstand van Anya’s tweet. „Wij keuren de beledigende en aanstootgevende berichten op Uju Anya’s persoonlijke twitteraccount niet goed. Vrijheid van meningsuiting is de kern van de missie van het hoger onderwijs. Maar de opvattingen die zij deelde, vertegenwoordigen absoluut niet de waarden van het instituut, noch de standaard voor het debat die wij hoog houden.” Het Antilliaanse land Antigua en Barbuda houdt binnen drie jaar een referendum over de vraag of het een republiek moet worden. Dat heeft de premier Gaston Browne zondag tegenover Britse media verklaard, kort na een document te hebben getekend waarin Charles III werd bevestigd als nieuw staatshoofd van Antigua en Barbuda.  De stap is „geen daad van vijandigheid” tussen Antigua en Barbuda en de monarchie, zei hij, „maar de laatste stap om onafhankelijk te worden en zeker te stellen dat we een soeverein land zijn”. Hij wil wel lid blijven van de Gemenebest. Het land is een van de veertien landen die koning Charles nu als staatshoofd hebben. ||https://www.nrc.nl//nieuws/2022/09/12/overlijden-britse-koningin-aanleiding-tot-relletje-in-vs-a4141548
2022-09-12||‘Ondernemen, daar krijg ik energie van’||‘Na mijn afstuderen in 2019 begon ik met een supermooie baan: onderwijskundige bij Hogeschool Windesheim. Toch zat ik er niet op mijn plek. Eén reden was de lockdown. Een half jaar nadat ik was begonnen, moesten we bijna fulltime vanuit huis werken. Daar werd ik geen leuker persoon van.  „Na twee jaar ben ik via een talententraject gaan kijken wat beter bij mij paste. Daaruit bleek dat ik organiseren heel leuk vind en graag in de spotlight sta. Dat klinkt misschien stom, maar ik haal er energie uit als mijn werk gezien wordt. Zo kwam wedding- en eventplanning al vrij snel bovendrijven.  „Grappig, want in mijn examenjaar had ik al eens een folder aangevraagd van een weddingplanneropleiding, maar met een vwo-diploma is het toch taboe om niet naar de universiteit te gaan. Terwijl ik achteraf gezien misschien liever meteen begonnen was met ondernemen. Dat had me een studieschuld gescheeld. „Ik ben nu driekwart jaar bezig en ik heb zo’n vijftien evenementen en acht bruiloften georganiseerd, waarvan een deel nog moet plaatsvinden. Via mijn Instagrampagina en site lopen de opdrachten goed binnen. Ook zit ik hier in een christelijke omgeving waar veel mensen jong trouwen; zelf ben ik vorig jaar getrouwd. „Ik heb al genoeg toekomstdoelen: een eigen weddingplanneropleiding of een weddingplanneragency bijvoorbeeld. Ook ben ik bezig een verhuurtak op te zetten voor bruiloftstyling. Dat ondernemen en plannen maken; daar krijg ik veel energie van.”  ‘Laatst vroeg iemand op een verjaardag wat ik nu verdien, maar die vraag is lastig te beantwoorden. Weddingplannen is echt seizoenswerk: nu haal ik veel binnen, maar in december zal het minder zijn. Daarom keer ik mezelf ‘maar’ 1.000 euro uit per maand. De rest is een buffer. Wel vraag ik klanten een aanbetaling van 50 procent op de 3.000 euro die ik vraag per bruiloft. Zo spreid ik toch een beetje mijn inkomsten.  „Mijn man Jan-Hans is het type dat als hobby excelletjes maakt van onze inkomsten en uitgaven. Hij is dus van de financiën bij ons thuis. Toen ik begon als ondernemer, stelde hij voor om de gezamenlijke lasten voor een jaar 75/25 te verdelen, zodat ik ruimte krijg om te groeien met mijn onderneming. Volgend jaar hoop ik weer fiftyfifty te kunnen bijdragen.  „Sinds ik voor mezelf ben begonnen, moet ik meer letten op mijn uitgaven. Ik was altijd erg van het terrassen en van kleding kopen. Dat moet nu allemaal wat minder. Wel boffen we met ons koophuis. In 2019 was de huizenmarkt al wat overspannen, maar niet zo erg als nu. Met 15.000 euro overbieden hebben we toen een klushuis in Zwolle kunnen kopen. Als ik zie voor hoeveel ze nu weggaan, hebben we geluk gehad.” Netto-inkomen: 1.000 euro     Gezamenlijke lasten: hypotheek, g/w/l 1.270 euro; tv/internet 65 euro; verzekeringen 115 euro; boodschappen 600 euro; huisdier (labradoodle) 150 euro; horeca 225 euro Privélasten: mobiel 11 euro; zorgverzekering 120 euro; auto 150 euro; abonnementen 10 euro;  goede doelen 5,50 euro; sport 32 euro; kleding 100 euro; wellness 39 euro  Sparen: als er wat overblijft   Laatste grote uitgave: rotan bankje voor verhuur  bruiloftstyling 150 euro      
Nieuwsbrief
		NRC Slim Leven
	 
		Stukken die je helpen om je leven fijner en je carrière beter te maken
	||https://www.nrc.nl//nieuws/2022/09/12/ondernemen-daar-krijg-ik-energie-van-a4141513
2022-09-12||Beleggers Twitter aan  het woord in Musk-soap||‘I made an offer.” Met die summiere tweet van vier woorden maakte zakenman Elon Musk op 14 april een verrassend overnameplan van Twitter bekend. Dat de zaak al snel zou ontaarden in een juridische soap was, gezien Musks grillige gedrag  van de laatste jaren, voor velen minder verrassend. De topman van autofabrikant Tesla en ruimtevaartbedrijf SpaceX had  44 miljard dollar (circa 43,3 miljard euro) over voor het in 2006 opgerichte socialemediabedrijf, dat hij  van de beurs wil halen. Een bod waarmee het Twitter-bestuur – na aanvankelijk verzet – nog diezelfde maand akkoord ging. Aan die tweet van 14 april hing een SEC-document waarin Musk schreef waarom hij Twitter wilde kopen. Volgens hem is „vrijheid van meningsuiting een maatschappelijke noodzaak voor een functionerende democratie” en heeft Twitter als platform hierbij een „buitengewoon potentieel” dat Musk hoogstpersoonlijk zal „ontsluiten”.  Maar de miljardair trok zich binnen drie maanden terug. Waarom? Twitter zou niet eerlijk zijn geweest over het aantal nepaccounts en spambots op het platform. Dat aantal is relevant, aangezien ze in tegenstelling tot ‘echte’ gebruikers niet op advertenties klikken. En advertenties zijn de belangrijkste bron van inkomsten voor Twitter, dat afgelopen boekjaar een jaaromzet van ruim 5 miljard dollar behaalde. Enkele dagen later sloeg Twitter terug. Het bedrijf spande een rechtszaak aan tegen Musk in een poging hem te houden aan de gesloten deal. De toon  was fel. Musk heeft Twitter en de deal in „herhaaldelijk in diskrediet gebracht”, met de „vernietiging” van aandeelhouderswaarde als gevolg, schreef het bedrijf. Vervolgens stapte Musk eind juli zelf ook naar de rechter met een eigen claim. Daarin beschuldigt hij  Twitter van fraude en misleiding. Hoewel Musk – de rijkste persoon ter wereld – er dus alles aan doet om onder de overname uit te komen, gaan de gebruikelijke formaliteiten rond het bod gewoon door. De aandeelhouders van Twitter buigen zich dinsdagavond (Nederlandse tijd) over het bod van Musk. „Zij zullen ongetwijfeld allemaal ‘ja’ zeggen”, verwacht analist Corné van Zeijl van vermogensbeheerder Actiam. „Het bod is gedaan op een moment dat het op de beurs stukken beter ging met techbedrijven en de economie. Dat is sindsdien dramatisch verslechterd. Het bod is dus uitstekend.” Dat blijkt wel uit de huidige koers van Twitter, dat zijn omzet  het afgelopen kwartaal licht zag krimpen. Het aandeel stond afgelopen vrijdag op 41,85 dollar. Daarmee wordt het bedrijf gewaardeerd op zo’n 32 miljard dollar, aanzienlijk minder dan Musks bod van 44 miljard dollar.  Maar dat de verkopers akkoord gaan, wil volgens Van Zeijl niet zeggen dat de koper overstag gaat. Donderdag werd bekend dat Musk een deel van de verklaring van een klokkenluider van Twitter over spam en bots, mag opvoeren in de rechtszaak. De beursanalist denkt dat de kans dat Musk onder de deal uit kan komen daarmee weer wat groter is geworden.  Analist Brent Thill, die Twitter namens investeringsbank Jefferies volgt, denkt dat de Tesla-topman uit is op iets anders. „Wat we van de aandeelhoudersvergadering kunnen verwachten is onduidelijk, maar het is heel duidelijk dat Musk spijt heeft en een lagere biedingsprijs wil afdwingen. Maar het lijkt erop dat ze hem zullen houden aan 54,20 per aandeel.” Dat is aan de rechter. De zaak dient vanaf 17 oktober bij de Delaware Court of Chancery, een vooraanstaande Amerikaanse rechtbank voor zakelijke geschillen. Mocht Musk onder de deal uitkomen, dan moet hij Twitter mogelijk wel de een breakup fee van 1 miljard dollar betalen. Van Zeijl: „Ik vraag me af of het Twitter-bestuur daar niet stiekem op hoopt. Dat ze wel een hoop geld van Musk ontvangen, maar dat het bedrijf niet verkocht wordt.” Chris Koenis||https://www.nrc.nl//nieuws/2022/09/12/beleggers-twitter-aan-het-woord-in-musk-soap-a4141511
2022-09-12||Wat vindt NRC | Vrij verkeer in gevaar als niets aan uitbuiting wordt gedaan||Het is waar het vrije verkeer van personen, een van de grote vrijheden van de Europese Unie, niet voor bedoeld was: uitbuiting. Toch laten veel ondernemers in Nederland inmiddels al jaren zien hoe eenvoudig het is om met Europese vrijheden in de hand te verdienen aan de kwetsbaarheid van grote groepen arbeidsmigranten uit vooral Oost-Europa. Er zijn rapporten over vol geschreven, maar het blijft een zwarte bladzijde in de economische ontwikkeling van Nederland. En nu blijkt die nóg groter te zijn: onlangs liet NRC zien dat ook het Duitse grensgebied steeds meer gebukt gaat onder het Nederlandse gesleep met arbeidsmigranten. 
		Dit is het dagelijkse commentaar van NRC. Het bevat meningen, interpretaties en keuzes. Ze worden geschreven door een groep redacteuren, geselecteerd door de hoofdredacteur. In de commentaren laat NRC zien waar het voor staat. Commentaren bieden de lezer een handvat, een invalshoek, het is ‘eerste hulp’ bij het nieuws van de dag.
	 Omdat Nederland zelf woningnood kent, en duurder is, kopen uitzendbureaus huizen op in Duitse grenssteden. De arbeidsmigranten werken in Nederland, maar wonen dáár. Het gaat inmiddels om duizenden mensen die slecht zijn geïntegreerd, onder erbarmelijke omstandigheden wonen, en voor overlast zorgen. Duitse gemeenten en vakbonden luiden de noodklok. Ze zien hun steden verloederen en zijn verbijsterd over het menselijke leed dat wordt veroorzaakt door de Nederlandse praktijken. Volgens Peter Hinze, burgemeester van Emmerich, leven de arbeidsmigranten in huizen „waar je niet wilt doodgaan”. Volgens een Duitse vakbondsman worden de werkers niet als mensen, maar als „productiemiddelen” behandeld. De Duitsers eisen, volkomen terecht, dat Nederland zijn verantwoordelijkheid neemt en een eind maakt aan de kannibalisatie van het grensgebied. Ook in Nederland zelf leidt het verdienmodel rond arbeidsmigranten tot leed en ergernis. De gemeente Roosendaal eiste eerder dit jaar meer bevoegdheden van het Rijk. Het wil verloederde panden met arbeidsmigranten kunnen onteigenen als deze niet worden opgeknapt. Harder optreden is een goed idee, maar kan problemen ook verplaatsen naar buurlanden. Dat kan niet de bedoeling zijn. Nederland en Duitsland moeten hier samen optrekken. In oktober 2020 verscheen het rapport Geen tweederangsburgers, van oud-SP-leider Emile Roemer, met vijftig aanbevelingen om malafide uitzendbureaus aan te pakken. Na bijna twee jaar is daar te weinig van terechtgekomen. „De situatie is inmiddels onhoudbaar”, schreef minister Karien Van Gennip (Sociale Zaken en Werkgelegenheid) in juli aan de Tweede Kamer. Sinds 1998 hoeven uitzendbureaus geen vergunning meer aan te vragen, een belangrijke oorzaak van de huidige misère. Het kabinet wil weer een certificeringsstelsel optuigen, maar dat gaat mogelijk pas in 2025 in. Waarom zo ontzettend laat? Het is onbegrijpelijk gezien de terugkerende horrorverhalen. De betrokken uitzendbureaus zoeken in het Duitse grensgebied niet alleen woonruimte, maar ook manieren om méér te verdienen aan hun arbeidsmigranten. Uitzendbureaus controleren wordt moeilijker als hun werknemers in het buitenland wonen. En dus kunnen er over de grens makkelijker Nederlandse en voor Duitse begrippen hoge huurprijzen worden gevraagd, terwijl de woonlasten daar lager zijn. Den Haag mag zulke slimmigheid ten koste van anderen niet accepteren. Omdat het vreselijk is voor de betrokken arbeidsmigranten, maar ook omdat het de relatie met Duitsland kan ondergraven - een van de belangrijkste partners van Nederland in de EU, zo niet de belangrijkste. Als het vrije verkeer tot zulke uitwassen leidt is dat ook schadelijk voor het imago van de EU. En wat te denken van het imago van Nederland als hoeder van het internationale recht? Het toelaten van uitbuiting staat hier totaal haaks op.||https://www.nrc.nl//nieuws/2022/09/12/vrij-verkeer-in-gevaar-als-niets-aan-uitbuiting-wordt-gedaan-a4141534
2022-09-12||Column | Jubilaris||Ik was uitgenodigd voor een verrassingsfeest met de titel: ‘Marleen, 25 jaar boekhandel’. Dat klinkt niet spannend, en dat was het ook niet, maar voor iemand die 25 jaar in een boekhandel werkt is zoiets natuurlijk wel spannend. In het geval van deze jubilaris was het zelfs levensbedreigend. Daar was iedereen die was uitgenodigd zich terdege van bewust: als ze er voortijdig van zou weten konden de vreselijkste dingen gebeuren, al haar nagels en haren opeten bijvoorbeeld. „Net als een poes”, zei een van haar vriendinnen in de app-groep. Die vriendin werkte zelf ook in een boekhandel. Bijna al haar vrienden en vriendinnen werkten in een boekhandel, er zaten ook een paar auteurs en uitgeverijmedewerkers tussen. Het was al met al een mooie dwarsdoorsnede van het boekenvak. Niet de top van de piramide, maar het grote vlak waar de rest op steunt. Iets meer vrouwen dan mannen, wars van uiterlijk vertoon. Uren voor het begon, de jubilaris was nog in geen velden of wegen te bekennen, hadden ze zich al verschanst in Boekhandel Hijman Ongerijmd in Arnhem. De jubilaris was wijsgemaakt dat daar een spoedvergadering was over de nieuwe boekenleggers. Spinnend van spanning stonden we steeds dichter bij elkaar in een kleine ruimte, fluisterend filosoferend over wat de jubilaris allemaal had kunnen bereiken als ze niet verliefd was geworden op haar boekhandel. Iemand zei: „O god, als ze maar geen migraine heeft.” Opeens haar stem in het keukentje achter de boekhandel.  „Ze is binnen”, werd gesist. Ze versteenden.  „Nu!”, riep iemand, en daar gingen we. Ik liep voorop, hoe dat kon wist niemand. Achter me een treintje boekwinkelmensen. Een geruisloze optocht. De jubilaris zeeg neer in de vertrouwde bureaustoel. De rest stond zwijgend in een kring om haar heen. Ze staarden, de jubilaris staarde terug. Ik vond de setting heel erg boekhandel. Het duurde en duurde tot iemand hardop zei: „En nu?” Er werd muziek opgezet. Jazz, toevallig een genre waar de jubilaris zenuwachtig van wordt. Ik herinner me van daarna schotels met vegetarische bitterballen, mousserende witte wijn en gesprekken over boekhandels. De jubilaris kreeg een zilveren boekenspeld, een stempel om haar eigen boeken mee te stempelen en een doos Lego-steentjes om een eigen boekhandel van te bouwen. Bij het afscheid zei ze dat het voelde alsof ze in een enorme boekenkast was geklommen en eindelijk de top had bereikt. Het was voor iedereen heus wel duidelijk dat ze al haar talenten ook de komende 25 jaar weer zou gaan aanwenden om een minieme doelgroep – boekenlezers in Arnhem en omstreken – te verwennen. Ze boffen maar. ||https://www.nrc.nl//nieuws/2022/09/12/jubilaris-a4141523
2022-09-12||Opinie | Ingewikkeld||Deze week wordt er weer gecollecteerd voor een erg bekend goed doel. En het moet gezegd worden, ze gaan met hun tijd mee: de QR-code. Scan hem met je telefoon en je kunt via iDeal betalen. Niks geen collectebus meer, scannen en klaar is Kees. Een goede vriend, een 70+’er, kwam er voor het eerst mee in aanraking. Er werd aangebeld, hij deed open en de jongedame die kwam collecteren keek hem aan en zei tot zijn verbijstering: „Ik zie het al, dit is te ingewikkeld voor u. Hierbij een kaart, zodat iemand anders het voor u kan doen.” Lezers zijn de auteurs van deze rubriek. Een Ikje is  een persoonlijke ervaring  of anekdote in maximaal  120 woorden. Insturen via ik@nrc.nl||https://www.nrc.nl//nieuws/2022/09/12/ingewikkeld-a4141519
2022-09-12||Column | Ha! Leuk onderwerp! Engels op de Algerijnse basisschool||Altijd maar op deze plaats dat gesomber over folterpraktijken,  politieke gevangenen en oorlog – u en ik willen ook wel eens wat vrolijkers. Dus toen ik zag dat de Algerijnse kinderen op de basisschool voortaan Engels  onderwezen krijgen dacht ik: ha! Leuk onderwerp! Maar natuurlijk hangt er weer allerlei zware politiek aan vast, hoewel (voorlopig) geen moord en doodslag. Goed. Tot dit komende schooljaar (vanaf 21 september) kregen Algerijnse kinderen op de middelbare school vanaf een jaar of veertien Engels onderwezen; op de basisschool hadden ze vanaf hun negende Frans als vreemde taal naast Arabisch. Geen wonder, gezien meer dan 130 jaar Franse overheersing – Algerije was niet zomaar een kolonie, het was  in Franse ogen  Frans tot de bloedige onafhankelijkheidsoorlog in 1962  eindigde.  Nog steeds is Algerije met vijftien miljoen Franssprekenden na Frankrijk zelf en de Democratische Republiek Congo (wist u dat? Ik niet) het  land met de meeste Franssprekenden ter wereld. Maar van de Algerijnse president, Abdelmadjid Tebboune, moet dat veranderen. Wat hem betreft niet alleen omdat iedereen met Engels overal uit de voeten kan, meer dan met Frans, maar juist om dat verleden. „Het Frans is oorlogsbuit”, zei hij bij zijn aankondiging in juli.   Voorzover het gezien hun verleden kan boteren,  boterde het de laatste tijd niet erg tussen Algerije en Frankrijk. Niet alleen door de herinnering aan de oorlog met al zijn mensenrechtenschendingen en de kwestie rond excuses. Maar recenter, in oktober,  vanwege de uitspraak van de Franse president Macron dat het „politiek-militaire systeem” in Algerije „de herinnering (aan de oorlog) te gelde maakt”  om zijn bestaan te rechtvaardigen.  En dat het haat jegens Frankrijk aanmoedigt. En doordat hij zich afvroeg of er wel een Algerijnse natie was vóór  de Franse tijd.  Dan was er nog de halvering van het aantal Franse visa om Algerije te dwingen illegalen terug te nemen. Maar intussen is Rusland Oekraïne binnengevallen en hebben Europa en Frankrijk  een energieprobleem. En Algerije heeft grote gas- en olievoorraden. Bovendien hecht Macron erg aan het instandhouden van de invloedssfeer van de Franstaligheid. Dus ging hij twee weken geleden met de blik op de toekomst en met in totaal negentig  ministers, zakenlieden en sportmensen naar Algerije om een nieuwe bladzij op te slaan.  Dat ging niet helemaal goed en niet alleen wegens de geest van het verleden. Het ontging niemand dat bij de persconferentie in het Algerijnse presidentiële paleis Macrons katheder was voorzien van de tekst Presidency of the Republic in plaats van Présidence de la République. Dat zijn details waar ik dol op ben – Franse prominenten waren daarentegen geschokt over deze vernedering. Macron zelf was nogal positief over de resultaten van zijn bezoek, waaronder een overeenkomst om de samenwerking tussen wederzijdse universiteiten uit te breiden.  Intussen hebben de Algerijnse autoriteiten bekendgemaakt de afgelopen zomer vijfduizend docenten Engels te hebben ingehuurd  om op de 19.000 basisscholen te gaan lesgeven.  Er was nogal wat twijfel of het allemaal zou gaan lukken – én of de nieuwe docenten wel voldoende capabel zijn. Maar ik las dat de inspecteur-generaal van het ministerie van Onderwijs er helemaal klaar voor is. Wat ik nergens kon vinden is of  het Engels erbij komt op het lesplan, of het Frans echt wordt uitgefaseerd. Dat zou wat zijn. Carolien Roelants is Midden-Oostenexpert en scheidt op deze plaats elke week de feiten van de hypes.||https://www.nrc.nl//nieuws/2022/09/12/ha-leuk-onderwerp-engels-op-de-algerijnse-basisschool-a4141514
2022-09-12||‘Migrant belast sociale zekerheid relatief weinig’|| Ze teren op ons geld, ze komen bijstand trekken of ze pakken banen af. Dat beeld wordt vaak geschetst van migranten – als mensen die een onevenredig beroep doen op de sociale zekerheid in Nederland. Maar ondanks die boude beweringen is eigenlijk maar weinig bekend over hun feitelijke aanspraak op het Nederlands sociale vangnet, zag Olaf van Vliet. Daarom besloot de hoogleraar economie aan de Universiteit Leiden uit te zoeken hoeveel ‘collectief geld’ gaat naar migranten uit Midden- en Oost-Europese landen, ook wel MOE-landen genoemd. De opzet van het onderzoek is slim in al zijn eenvoud: met collega-econoom Eduard Suari-Andreu onderzocht Van Vliet hoe vaak onder anderen Polen, Roemenen en Bulgaren in de bijstand zitten, werkloosheidsuitkeringen ontvangen, of zorg- of kindertoeslag krijgen. En of dat meer of minder is dan ‘autochtone’ Nederlanders. In juli publiceerden ze hun resultaten.  Wat was het doel van dit onderzoek?  Van Vliet: „Zo neutraal mogelijk in kaart brengen hoe het zit met het beroep dat migranten doen op sociale voorzieningen. Het ontbreekt in het debat over  arbeidsmigratie vaak aan feitelijke in zichten. Er is gewoon jarenlang nauwelijks empirisch onderzoek naar gedaan.”  En wat zijn die feiten?  „EU-migranten uit Midden- of Oost-Europa krijgen verhoudingsgewijs minder vaak een uitkering of toeslag dan autochtone Nederlanders. Die laatste groep krijgt gemiddeld ook een hoger bedrag. De verschillen tussen beide groepen worden na verloop van tijd wel kleiner, en vervagen na ongeveer zeven jaar. Al vertrekt een deel van de migranten  ook weer uit Nederland.     „Als je het uitsplitst naar de individuele regelingen, zie je overigens  variatie. Er krijgen relatief meer migranten uit Midden- of Oost-Europese landen bijstand dan Nederlanders. Bij de AOW is het precies andersom.”  Hoe komt dat?  „De meeste migranten uit die landen zijn betrekkelijk jong en hebben betrekkelijk weinig kinderen als ze hierheen komen. Ze komen naar Nederland om te werken.   Het komt weinig voor dat mensen hier direct gebruikmaken van bijstand of kinderopvangtoeslag.”  Toch zullen sommige politici erop wijzen dat het aandeel migranten uit MOE-landen in de bijstand met 5,9 procent hoger is dan de 3 procent van de autochtone Nederlanders. „De politieke discussie is inderdaad met name toegespitst op specifieke regelingen, zoals de bijstand. Maar dat biedt geen compleet beeld van de druk van migranten op de collectieve sector. Hebben we het over de bijstand, dan speelt mee dat de duur van een WW-uitkering afhankelijk is van het arbeidsverleden. Als je hier een half jaar gewerkt hebt en werkloos raakt, ontvang je maar kort een WW-uitkering. Zo komen arbeidsmigranten soms sneller in de bijstand terecht.”  Voor het onderzoek gebruikten Van Vliet en zijn collega het Inkomenspanelonderzoek van statistiekbureau CBS, een grote dataset met inkomensinformatie van de Belastingdienst. Voor het onderzoek analyseerden ze de gegevens van 192.509 mensen, die deel uitmaken van 96.000 huishoudens. Zo’n 2 procent van de mensen uit die database is migrant uit een Oost- of Midden-Europees land.   Het onderzoek was vollediger geweest als ze ook hadden meegenomen in hoeverre arbeidsmigranten een beroep doen op andere delen van de collectieve sector, zegt Van Vliet. Denk aan onderwijs of zorg. „Maar dan moet je aannames gaan maken over hoe vaak iemand in een ziekenhuis komt, of hoeveel schoolgaande kinderen een migrant gemiddeld heeft.”  Daarom beperkten de onderzoekers zich tot wat wel goed meetbaar is: sociale voorzieningen en verzekeringen. Die eerste categorie betreft toeslagen als die voor zorg en kinderen, of de bijstand. De tweede groep bestaat uit regelingen waarvoor burgers premies betalen, zoals een werkloosheidsuitkering of de AOW. Van Vliet: „Een WW-uitkering is in zekere zin een gewone verzekering, net als voor brand. Daar betaal je premies voor. En als het verkeerd gaat en je hebt schade, dan krijg je een uitkering.”  De politieke gevoeligheid zit dan ook niet zozeer bij die sociale verzekeringen, ziet Van Vliet, maar bij voorzieningen als de bijstand. „Als EU-burger heb je in Nederland toegang tot de hele verzorgingsstaat. In principe kun je vanaf dag één zorgtoeslag aanvragen.” En dat levert soms discussie op, ziet hij. „Want als je hier minder lang bent, heb je via de algemene middelen ook minder bijgedragen aan sociale voorzieningen als de bijstand, of toeslagen.”  Van Vliet en zijn mede-onderzoeker zijn daarom nu bezig met onderzoek naar die ‘bijdrage-kant’, naar hoeveel verschillende groepen in Nederland aan premies en belastingen betalen. „We gaan kijken naar alle bijdragen, van inkomstenbelasting tot sociale premies. We twijfelen nog of we ook btw mee zullen rekenen – mensen consumeren hier immers, dus ze betalen btw. Maar ook daarvoor zou je allerlei aannames moeten maken. We proberen het zo feitelijk mogelijk te houden.”  Het kan cynisch overkomen om mensen terug te brengen tot hun economische waarde, tot de vraag of iemand geld kost en hoeveel, en of ze wel genoeg bijdragen. „Ik snap dat bezwaar goed. Tegelijkertijd: ik ben econoom. Beleidsmakers doen dit voortdurend, maar dan  impliciet. Als het in de begrotingsdiscussie gaat over hoeveel euro’s we over hebben voor de verkeersveiligheid, kiezen we impliciet ook een waarde van een mensenleven in het verkeer. Net als bij het zorgbudget. En ook als het gaat over migratie, worden zulke keuzes gemaakt. Hoeveel budget hebben we voor een asielzoekerscentrum, of voor taalcursussen? Dit gebeurt voortdurend. Het enige wat wij doen: wij maken het expliciet. Ik denk en hoop dat dit onderzoek de discussie juist verheldert.”||https://www.nrc.nl//nieuws/2022/09/12/migrant-belast-sociale-zekerheid-relatief-weinig-a4141512
2022-09-12||Sudoku van maandag 12 september 2022||Meer puzzels en boeken van Peter Ritmeester op PZZL.com.||https://www.nrc.nl//nieuws/2022/09/12/sudoku-a4141499
2022-09-12||In het midden||Horizontaal: 6.  Wordt ook steeds duurder  10.  Vestje 11.  The __, U2 12.  Past voor hell of voorziening 14. Million Years __, Adele 17.  Dat krijg je als je oud bent 18. As Good as It __, met Jack Nicholson 19.  Foutje, bedankt 20.  __ z’n ding 22.  ‘Rusland knijpt __ steeds meer af’  Verticaal: 1.  Uitgeveegd 2.  Gaat al dan niet Talpa fuseren 3.  Toestanden 4.  __ appelstroop  5. Worden radiofrequenties in uitgedrukt   6.  Respectabel groen? 7.  Onderwaterkleding? 8.  __ Klamer 9.  Film met Dustin Hoffman  13.  Gevaarlijke gek 15.  Y 16.  Destijds 21.  Past voor haas of terras  Oplossing puzzel  9 september.  Horizontaal: 1. PATATJE 7. AVRO’S 11. RAAR 12. ANWB 14. ABT 15. INKT 16. OESTER 17. ISMAËL 20. ERA 23. I’LL 25. ERKEND 26. POINTE 27. ENIG 30. ECB 31. SNEU 33. LOOI 34. SHINE 35. VITESSE   Verticaal: 1. PRINCIPES 2. AAN 3. TAK 4. ARTIS 5. JAMMEREN 6. EN 7. ABELEN 8. RATEL 9. OBER 10. STRATEGIE 13. WOEDEBUI 18. SIETSE 19. ALK 21. ALIBI 22. ADELE 24. LOCH 28. NOS 29. IOS 32. EV  In het midden: ASIELDEAL  ||https://www.nrc.nl//nieuws/2022/09/12/in-het-midden-a4141497
2022-09-12||Charme||Daar waar mannen domineren in de professionele restaurantkeukens, doen vrouwen dat in de kookboekenwereld. De stapel kookboeken die thuis op me wacht, bestaat op dit moment bijna uit alleen vrouwelijke auteurs. Onder de successchrijvers bevinden zich veel biculturele Nederlanders waaronder Nederlandse Marokkanen die via hun blogs en Instagram enorme fans hebben vergaard met bestsellers als gevolg.  Denk aan Fatima el Irari die ik eerder op deze plek besprak en die op één stond in de kookboeken-top-10 net als eerder de zusjes Najat en Nadia die bekend zijn geworden onder de naam Kookmutsjes. Aan die lijst kan nu de Belgisch-Marokkaanse Soumia Aattaoui toegevoegd worden. Zij heeft met haar debuut De Keuken van Sou, ‘good food based on your mood’ meteen de eerste plek veroverd in de Nederlandse kookboeken-top-10.  Ik vind dat leuk, hoe vrouwen met verschillende achtergronden van hun hobby hun professie hebben gemaakt en het culinaire landschap inkleuren met nieuwe smaken en recepten. Extra leuk vind ik het dat de Marokkaanse keuken zo ook het Nederlandse publiek bereikt.  Met de Marokkaanse gerechten begint Soumia haar boek, op een paar foto’s vergezeld van haar moeder. Dan word ik sowieso al week, van Marokkaanse moederhanden die deeg bewerken.  Vervolgens maken we een reis door de wereld van soorten eten: comfortfood, zoet, verstandig, vegan, en nog heel veel meer. Het is een bonte mix van 70 vrolijke recepten die Soumia consequent inleidt met woordgrapjes: over Oezbeekse palauw: „Bij mij thuis is het nooit koud of warm, het is altijd pa-law.” Over een recept met penne: „Dit pastagerecht is met geen penne te beschrijven.” En Oeigoerse lagman introduceert ze met „Wees niet zo serieus en lag-man!” En dat gaat dan het hele boek zo door. Ik ga niet liegen, ik begon geërgerd te grommen, tot ik besefte dat ik ondertussen bij ieder recept dacht: „wil ik maken” en de sympathie het won van de irritatie. Ik bleek weerloos tegen Soumia, mijn zuurte was nergens voor nodig. Dit is een leuk boek. Een liefdesverklaring aan eten, haar Marokkaanse wortels, de wortels van haar Afghaanse echtgenoot en aan de keuken waar grenzen wegvallen en invloeden en culturen liefdevol samenkomen.   Soumia Aattaoui De Keuken van Sou Vrijdag 192 blz. € 26,99 
Nieuwsbrief
		NRC Eten & Gezondheid
	 
		De laatste inzichten over eten, de lekkerste recepten en slimme tips om gezond te leven
	||https://www.nrc.nl//nieuws/2022/09/12/thuiskok-charme-a4141493
2022-09-12||Column | Mag je het die mensen aandoen?||Koningin Máxima heeft een ‘hele goede discussie’ gevoerd over abortus”, weet ik dankzij de NOS-website van afgelopen zaterdag. Een week geleden zou ik er overheen gelezen hebben. Maar nu de Britten rouwen om hun koningin, die erin slaagde 96 jaar lang een raadsel te blijven voor bijna al haar onderdanen, is het feit dat Máxima discussieert over abortus al bijna privénieuws. Het citaat gaat door: „In het gesprek met (de Texaanse) gouverneur Greg Abbott benadrukte de Nederlandse delegatie het belang van keuzevrijheid voor vrouwen. ‘Daar staan wij helemaal achter’, onderstreepte Máxima tegenover de pers.”  Het eerste wat me te binnen schiet: maar een koninklijke dynastie kan helemaal geen keuzevrijheid of abortus gebruiken.  De corebusiness zijn kinderen en min of meer gedwongen opvolging. Het gaat er trouwens niet om of u of ik persoonlijk ook voor ‘keuzevrijheid voor vrouwen’ zijn. Je kan je eenvoudigweg niet voorstellen dat koningin Elizabeth iets over abortus over haar lippen had gekregen tegenover journalisten. Hoe dan ook is het een politieke uitspraak, met een persoonlijk tintje, en de Britse vorstin deed publiekelijk niet aan persoonlijkheid en politiek. Zij verscheen aan het volk als een protestantse Mariaverschijning die door niemand betwist kon worden. Hologram-achtig, onaanraakbaar. Toen onze toenmalige koningin Juliana begin jaren 80 belde met haar Britse collega, om haar te informeren over haar troonsafstand ten gunste van Beatrix, zei Elizabeth: „Typically Dutch” en hing de hoorn op de haak. (Men had andere manieren van doen, toen.)  Nu we dezer dagen overvoerd raken met de Britse rouwrites, worden we nog eens geconfronteerd met de bovenmenselijke positie van de Britse soeverein. Een enigma.  Zij hield van paarden. Zij hield van haar hondjes (corgi’s).  Wij rekenen zowel Nederland als het Verenigd Koninkrijk tot de monarchieën, maar hoe anders zijn de beide Huizen. Het ‘dienen tot de dood’ van Elizabeth was geen baan, laat staan een baantje, maar een van God gegeven opdracht. Dat is hoogverheven, maar ik vrees ook sociaal misvormend en uiteindelijk onmenselijk voor de monarch zelf. In Nederland  is dat al een bezwaar, maar bij de Britse Koninklijke Familie speelt de vraag nog urgenter: mag je het die mensen aandoen? Moeten ze niet tegen zichzelf worden beschermd? En wij, onderdanen, mogen we dit van ze verlangen?  Ik zag prins, pardon koning Charles III condoleances in ontvangst nemen van het gewone volk: een kushandje hier, een zoen op de wang daar.  Dat was diep menselijk – met de volle belofte van een dynastiek einde.||https://www.nrc.nl//nieuws/2022/09/12/mag-je-het-die-mensen-aandoen-a4141555
2022-09-12||‘Links wint, radicaal rechts tweede partij’||De ongekend spannende Zweedse parlementsverkiezingen lijken te zijn gewonnen door het centrumlinkse blok geleid door zittend premier Magdalena Andersson. Volgens de exitpoll van zondagavond kreeg het blok 49,8 procent van de stemmen, terwijl de vier rechtse partijen samen 49,2 procent kregen, met als grote winnaar de extreem-rechtse Zweden Democraten (SD). Bij winst zou Andersson door kunnen voor een volgende regeertermijn. De definitieve uitslag wordt in de nacht van zondag op maandag verwacht. Acht partijen, vier rechts en vier links, strijden om de 349 zetels in het parlement, de Riksdag genoemd. Volgens de exitpoll sleepten de linkse partijen 176 zetels binnen, net genoeg voor een absolute meerderheid, en kreeg het rechtse blok er 173. De sociaaldemocratische SAP van Andersson is met 29,3 procent van de stemmen in de eerste exitpoll de grootste partij, gevolgd door de Zweden Democraten. Deze populistische anti-immigratiepartij, geleid door Jimmie Akesson, wist volgens de eerste resultaten 20,5 procent van de kiezers voor zich te winnen, een historisch resultaat. In 2018 bleef de partij nog steken op 17,5 procent. De liberaal-conservatieve partij van Ulf Kristersson komt op de derde plek met 18,8 procent van de stemmen.  Hoog op de agenda deze verkiezingen stonden criminaliteit en integratieproblemen. De Zweden Democraten, die een immigratiestop beloofden en hard optreden tegen criminaliteit, hebben hier van geprofiteerd. (NRC)||https://www.nrc.nl//nieuws/2022/09/12/links-wint-radicaal-rechts-tweede-partij-a4141551
2022-09-12||Column | Onze vrijheid maakt ons ook ineffectief||
		Marijn Kruk schrijft om de week een column over de politiek en verbeelding van de Klimaattijd. 
	 

							Marijn Kruk schrijft om de week een column over de politiek en verbeelding van de Klimaattijd. 
						
 
Kruk studeerde geschiedenis in Utrecht en politieke filosofie in Parijs. Hij werkte lange tijd vanuit Parijs als journalist voor onder andere Trouw en De Groene Amsterdammer. Vanaf 2015 was hij voor Trouw enige tijd correspondent in Istanbul. Hij werkt aan een boek over opkomend illiberalisme en nationalisme in Europa. Hij schreef onder andere boeken over de Franse denker De Tocqueville, over het Parijse intellectuele leven en de over de Arabische Lente. In 2020 was hij fellow aan het Netherlands Institute for Advanced Studies (NIAS).
 Kruk studeerde geschiedenis in Utrecht en politieke filosofie in Parijs. Hij werkte lange tijd vanuit Parijs als journalist voor onder andere Trouw en De Groene Amsterdammer. Vanaf 2015 was hij voor Trouw enige tijd correspondent in Istanbul. Hij werkt aan een boek over opkomend illiberalisme en nationalisme in Europa. Hij schreef onder andere boeken over de Franse denker De Tocqueville, over het Parijse intellectuele leven en de over de Arabische Lente. In 2020 was hij fellow aan het Netherlands Institute for Advanced Studies (NIAS). 

								Meer artikelen van Marijn Kruk
							
 Heeft u al folie op uw niet geïsoleerde buitenmuur achter uw radiator geplakt? Als ik de website  zetookdeknopom.nl mag geloven levert dat een fikse besparing op uw energierekening op. De website is een door minister Rob Jetten (Klimaat en Energie, D66) gelanceerd initiatief met tips om minder energie te gebruiken.  Ik ging aan het meten en rekenen, maar het resultaat viel wat tegen. Het zou in mijn geval neerkomen op een besparing van 6 euro per jaar. Tja. Alle beetjes helpen, maar op die manier heb ik dus wel héél veel beetjes nodig om deze winter een gat in mijn gasrekening te slaan.  De angst onder de bevolking zit er goed in nu energiebedrijven nieuwe termijnbedragen hebben doen uitgaan. Op sociale media circuleert de hashtag #iktrekhetnietmeer. De besparingstips zijn vrijblijvend, maar inmiddels schermt de overheid ook met dwang. Industrieën hebben een ‘energiebesparingsplicht’, kunnen gedwongen worden om te schakelen naar een ander type brandstof, en als de nood echt aan de man komt zelfs worden afgesloten. Het past in het plaatje van de terugkeer van de nationale overheid, zoals we dat eerder ook zagen tijdens de coronapandemie. De terugkeer van het politieke zo je wilt, want het is via de overheid dat we als nationale gemeenschap proberen  greep te krijgen op de wereld om ons heen.  Ik moest eraan denken na een gesprek met een bevriende publiciste tijdens een boekpresentatie onlangs. We hadden het over de opwarming van de aarde, de biodiversiteit die onder druk staat, en hoe het allemaal maar niet opschoot daar iets aan te doen. In de kringen waarin de bevriende publiciste zich  bewoog was daar zo veel frustratie over dat zelfs werd gesproken over de mogelijkheid van een autoritair regime.  Ik kon me daar wel iets bij voorstellen. Er komt een levensbedreigende ramp op ons af, of beter: die is al bezig zich te voltrekken, en op een of andere manier lukt het niet om de benodigde actie te ondernemen. Nee, dan China. Daar worden zonneweides neergelegd tot zover het oog reikt, en flitsen hoge snelheidstreinen. In 2060 moet het land CO2-neutraal zijn, en ze lopen op schema – zegt de regering in Beijing. Daarmee is er al direct een fundamenteel probleem, want behalve vrijheid is ook transparantie in een autocratie ver te zoeken. Maar het maakt de vraag naar de betrekkelijke ineffectiviteit van onze liberale democratieën op dit punt niet minder pertinent. Volgens de Franse filosoof Pierre Charbonnier komt dit doordat we de ecologie nooit op adequate manier onderdeel hebben gemaakt van ons politieke denken sinds de Verlichting. Het probleem ligt niet alleen bij het kapitalistische systeem en zijn excessen, schrijft hij in Abondance et Liberté, maar bij de notie van emancipatie zelf, en daarmee bij onze wetten en instituties.   De Gele Hesjes zijn hier een goed voorbeeld van. Het wegennet was bedoeld om het Franse platteland te ontsluiten, maar door Macrons belastingverhoging op diesel ontnam hij de gebruikers  die herwonnen vrijheid juist weer. Ons begrip van vrijheid dient te worden herdacht, aldus Charbonnier, „niet door te zeggen dat oneindige vrijheid onmogelijk is, maar door een sociale en duurzame relatie aan te gaan met de materiële wereld”.  Dat klinkt wat abstract, maar in haar belangrijke ambassadeursrede maakte de Duitse minister Annalena Baerbock (Buitenlandse Zaken) dat vorige week heel concreet. Neem de staalindustrie, zei ze. Die was altijd een motor van het Wirtschaftwunder geweest. Maar met haar „rokende schoorstenen” en „onstilbare energiehonger” was er een niet langer toelaatbare ecologische prijs betaald. Maar vooralsnog ook bij Baerbock geen dwang; het bleef bij wenken. ||https://www.nrc.nl//nieuws/2022/09/12/onze-vrijheid-maakt-ons-ook-ineffectief-a4141515
2022-09-12||Groot deel van de musea in de rode cijfers||Vorig jaar gingen er weer minder mensen naar musea (11,8 miljoen bezoekers) dan in 2020 (13,2 miljoen), en er worden ook nog eens minder nieuwe tentoonstellingen geopend waardoor nóg minder mensen komen. En dat terwijl de energiekosten blijven stijgen. Ter vergelijking: in 2019, voordat de coronapandemie uitbrak, gingen er 32,6 miljoen mensen naar het museum. Er zijn daarom zorgen over de komende tijd, die moeilijk zal worden. Dat blijkt uit de cijfers die de Museumvereniging (471 musea) en de VSCD (vereniging van schouwburg en concertgebouw directies, 151 leden) bekend maakten. De Museumvereniging kwam maandag met de museumcijfers 2021, de VSCD al op vrijdag met Podia 2021.  De musea staan er slechter voor dan schouwburgen en concertgebouwen, voor wie geldt dat noodsteun ze gedurende corona goed overeind hield. Maar ook daar vormen sterk stijgende kosten en tegenvallende bezoekersaantallen een bedreiging. „Musea waren heel inventief tijdens de lockdowns, en zijn dat nog steeds”, zegt voorzitter van de Museumvereniging Vera Carasso. „Maar nu zitten ze in een neerwaartse spiraal; de reserves zijn echt op, vooral bij de gemeentelijke musea, dus kunnen ze minder nieuwe tentoonstellingen maken – er waren vorig jaar 37 procent minder nieuwe tentoonstellingen bijvoorbeeld. Dat betekent dat deze musea minder bezoekers trekken, waardoor de inkomsten nog verder omlaag gaan.”  Inmiddels zit 43 procent van de musea in de rode cijfers, zij kunnen ondanks forse bezuinigingen tijdens corona de begroting niet rond krijgen.  Dat komt ook omdat de wegvallende publieksinkomsten niet, of niet voldoende zijn gecompenseerd met noodsteun, zoals in andere delen van de culturele sector wel gebeurde. Ja, musea hebben gebruik gemaakt van de generieke coronasteun, maar die dekte een maar deel van de kosten.  Rijksmusea kregen rechtstreeks compensatie voor wegvallende inkomsten, maar gemeentelijke musea waren afhankelijk van hoeveel steun de gemeente doorgaf aan musea. Het rijk heeft de gemeenten tijdens de lockdowns 410 miljoen euro gegeven voor het instandhouden van de culturele infrastructuur. Dat geld was niet geoormerkt, dus gemeenten konden het ook aan andere dingen uitgeven, en bovendien is het begrip ‘culturele infrastructuur’ breed. De musea hebben van die steun in totaal 25 miljoen euro ontvangen, zo’n 6 procent: in 2020 12 miljoen euro, en in 2021 13 miljoen.   „Gemeenten moeten achter hun musea gaan staan, en benoemen hoe belangrijk ze zijn. De musea doen echt ontzettend veel om er voor iedereen te zijn en dat lukt ook steeds beter. Ze zijn ook erg belangrijk voor onderwijs.” Voor de podia geldt dat ze in 2021 zeven maanden gesloten waren, en maar anderhalve maand volledig open voor bezoekers met een coronatoegangsbewijs. Daardoor daalde ten opzichte van 2019 het aantal voorstellingen met 60 procent en het aantal bezoekers met 78 procent. Voor dit jaar  is de prognose dat er weer meer bezoekers komen, maar nog niet op het oude niveau. Voor de musea geldt dat het tussen de helft en tweederde van het aantal in 2019 zal zijn. Bovendien, zegt Carasso, zijn die prognoses van voor de zomer. „Nu is er inflatie en schieten de energieprijzen omhoog. Misschien gaan mensen er daardoor minder vaak op uit.”  De stijgende energiekosten zijn ook voor de musea een groot probleem. Vooral in historische gebouwen zijn de stookkosten altijd al hoog, en musea gaan een veelvoud van die bedragen betalen. „Voor kleinere musea gaat het hele jaarbudget straks op aan  energiekosten. Dat kan niet. We verwachten echt dat het rijk iets doet aan de hoge kosten. Het lijkt wel of iedereen op elkaar aan het wachten is.” Ze wil niet zover gaan dat nu veel musea op omvallen staan. „Maar de situatie is heel fragiel, en als er niets gebeurt gaat het wel mis.” ||https://www.nrc.nl//nieuws/2022/09/11/groot-deel-van-de-musea-in-de-rode-cijfers-a4141550
2022-09-12||Aan de Oder liggen politiek en natuur dicht bij elkaar||Wat hebben de vissen gevoeld, toen half augustus gif door de Oder spoelde en er vrijwel al het leven uitroeide?  „Vissen hebben absoluut gemerkt dat het water giftig is”, zegt mariene bioloog Michael Tautenhahn in zijn kantoor. „Hun kieuwen zijn heel gevoelig, dus als daar gif in komt, weten ze dat. Zoals ook wij het zouden merken als we met een toxische stof in aanraking komen. Of ze het op tijd gemerkt hebben, is de vraag. Een paar vissen hebben kunnen uitwijken, naar een rivierarm, naar een inham of naar een ondiepte die de stroming niet bereikte. Daar konden ze overleven.” Vissers die zeggen dat de hersenen van vissen te klein zijn om pijn te voelen, zeggen dat alleen om hun hobby te kunnen blijven uitoefenen, vindt Tautenhahn. „Vissers zeggen dat alleen warmbloedige dieren pijn kunnen voelen. Dat vind ik nonsens. Ik ben ervan overtuigd dat vissen ook pijn voelen, ik kan het alleen niet bewijzen.”  Tautenhahn, gepromoveerd aan het instituut voor visserij aan de Humboldt Universiteit in Berlijn, destijds nog Oost-Berlijn, is de huisbioloog van het nationaal park Unteres Odertal, ten zuiden van de grensstad Schwedt. Zelf vist hij af en toe nog, een liefhebberij waar hij op zijn zevende mee begon, maar alleen om de dieren op te eten, niet om ze terug te gooien. Op zijn blauwe overhemd met korte mouwen staan vissen. Inheemse? Hij wijst aan op zijn buik: „Zalm, forel, steur en platvissen kom je in de Oder ook tegen.” De stekelige, onvriendelijk ogende steur glanst bleek achter het glas. Maar Tautenhahn vindt hem prachtig. Per jeep laat Tautenhahn het natuurgebied zien. Kraanvogels vliegen op uit het riet, een visarend zweeft boven de rivier. Aan de andere kant, die heuvelachtiger lijkt, ligt Polen. Voor de vogels zijn de vergiftigde vissen geen gevaar, „in hun maag heeft het gif geen kans”, zegt Tautenhahn. In een inham van de rivier hurkt hij in het slik en vist hij slakkenhuizen en schelpen op uit het zand. „Onder water is het een schelpenkerkhof.” Vanaf 9 augustus spoelden er uit het niets dode vissen aan op de oevers van de Oder. Op de eerste melding van een inham vol dode vissen volgde al gauw de volgende. Eerst brachten vissers de dode dieren aan land, later moesten honderden vrijwilligers helpen om de vis te bergen. Langs de Duitse zijde van de Oder is tot nu toe ongeveer tweehonderd ton vis geborgen. Onderzoekers gaan ervan uit dat dit slechts een fractie is van het totaal, en dat  op de bodem van de rivier nog eens achthonderd ton zou kunnen liggen.  „Het water oogt dood”, zegt Tautenhahn, met een blik op de rivier. Normaal zijn er vissen te zien die op hun jacht af en toe langs het wateroppervlak scheren. Sinds augustus herstelt de rivier zich langzaam, er zijn weer verschillende soorten in de rivier aangetoond. Maar deze week klonk opnieuw alarm: in een arm van de Oder spoelden weer dode vissen aan. De minister van Milieu van Brandenburg, Axel Vogel (Groenen), zei maandag in een verklaring dat de oorzaak zuurstoftekort was, als gevolg van de dichte sluizen die het gif uit de Oder moesten houden, in combinatie met de lage waterstand. Volgens Tautenhahn is dat een plausibele maar ook optimistische verklaring: „Het is nog niet goed onderzocht. Het zou een ramp zijn als de goudalg zich heeft aangepast aan minder zoute omstandigheden.” Michael Tautenhahn is bioloog in nationaal park Unteres Odertal. Foto Nadja Wohlleben
 Hoewel het onderzoek pas eind september wordt afgerond, is de hypothese nu dat er industriële hoeveelheden zout zijn  geloosd in de Oder, waar die nog door Polen loopt. „Zout”, zegt Tautenhahn, „dat gebruikt wordt in de mijnbouw”. Het hoge zoutgehalte zou tot een enorme bloei van de goudalg hebben geleid, die normaal gesproken niet in rivieren, of zoet water, voorkomt. De alg produceert prymnesine, een stof die massale vissterfte tot gevolg kan hebben. Op satellietbeelden is  een hoge concentratie chlorofyl te zien, die duidt op algengroei.  De samenwerking tussen Duitsland en Polen in het onderzoek naar de vissterfte en naar hoe een dergelijke ecologische ramp in de toekomst voorkomen kan worden, verloopt stroef. De Duitse minister van Milieu Steffi Lemke (Groenen) verweet Polen dat er geen alarm is geslagen, al werden in Olawa, honderden kilometers stroomopwaarts, eind juli al de eerste dode vissen gevonden. De Poolse minister van Milieu, Anna Moswka, beschuldigde Duitsland omgekeerd ervan fake news te verspreiden, omdat de Duitsers de suggestie zouden hebben gewekt dat de oorzaak zat in pesticiden die ergens in Polen in het water waren geloosd. Inmiddels twisten beide ministers  over het waterbeheer. Polen wil in de Oder graag meer kribben bouwen, om de stroom te versnellen en de rivier te verdiepen voor de scheepvaart. Voor Duitsland is de rivier nauwelijks van economisch belang, en de natuurbeheerders daar zien niets in verdere exploitatie van het water.   Tautenhahn denkt dat de Poolse regering de ecologische ramp uit politiek opportunisme niet erkent: „Onze Poolse buren zijn zo met het vissen vergroeid. Als blijkt dat de regering schuld heeft, zouden de kiezers dat niet licht opnemen.” In het Untere Odertal liggen politiek en natuur hoe dan ook dicht bij elkaar. Onder de dijk langs de Oder komt de Russische oliepijpleiding Droesjba, ‘vriendschap’, het land binnen. En langs de dijk loopt een hek van fijn ijzerdraad, dat wilde zwijnen uit Polen moet tegenhouden, want die brengen volgens Duitse autoriteiten de varkenspest mee. „Wilde zwijnen kunnen heel goed zwemmen en laten zich niet weerhouden door de Oder”, zegt Tautenhahn. Het hek zorgde er ook voor, legt hij uit, dat er tientallen reeën verdronken toen het hoogwater was en de reeën door het hek niet weg konden.  In het kantoor van bioloog Tautenhahn staat een steur op sterk water. Foto Nadja Wohlleben Sinds 2007 werken Tautenhahn en zijn collega’s aan de herintroductie van de steur in de Oder. Inmiddels zijn er 3,5 miljoen  uitgezet. Of het project succesvol is, is nog onduidelijk: steuren worden pas geslachtsrijp als ze twaalf tot vijftien  jaar oud zijn, en de eerste nakomelingen moeten dus nog komen. 20.000 jonge steuren, die in een bekken in de Oder werden opgekweekt, overleefden de gifgolf niet. „Ze werden apathisch, hun kieuwen waren opgezet.” De steuren werden snel overgeplaatst naar een binnenwater dat niet in contact stond met de Oder – maar voor de meesten was het al te laat, aldus Tautenhahn.  In zijn kantoor staat een Siberische steur op sterk water. De steur, zegt Tautenhahn, leefde al 200 miljoen jaar geleden en heeft de dinosauriërs nog gekend. Het stekelige, onvriendelijk ogende dier glanst bleek achter het glas. Maar Tautenhahn vindt hem prachtig. „Hij heeft een bek als geen andere vis. Zie, onder zijn neus heeft hij een vin waarmee hij in de grond kan voelen en proeven. Als hij een visje of een insect detecteert, schiet uit zijn bek, naast die vin, een soort slurf die alles opzuigt.”||https://www.nrc.nl//nieuws/2022/09/11/aan-de-oder-liggen-politiek-en-natuur-dicht-bij-elkaar-a4141491
2022-09-12||'Radicale feministen' zien de Transgenderwet als de allergrootste bedreiging voor vrouwen||„Ik had niet gedacht dat we zo klein zouden blijven, eigenlijk”, zegt Caroline Franssen. Het is een koude dag in november 2021, Franssen heeft net haar jas met donutprint en turquoise sjaal over een stoel gehangen op haar kantoor. „Maar het begint nu te komen.” Begin 2020 richtte Franssen de stichting Voorzij op. Een krappe twee jaar later zijn er, zo zegt ze, zo’n 25 vrouwen actief. De „feministische stichting” is  tegen draagmoederschap („mensenhandel”) en sekswerk („geen eigen keuze”).  „Maar we worden op dit moment ontzettend afgeleid door het genderdebat”, zegt Franssen. Dat wordt de stichting eigenlijk al vanaf het begin. Dat komt vooral door een aanstaande wijziging van de Transgenderwet. Die aanpassing zal het makkelijker maken wat al kan: het officieel veranderen van je geslacht. De deskundigenverklaring die een arts of psycholoog nu eerst moet afgeven, verdwijnt. Na de wetswijziging hoeft iemand alleen nog langs de gemeente voor een ‘M’ of ‘V’ in de geboorteakte. Wel komt er een minimale bedenktijd van vier weken. Franssen noemt dit „de allergrootste bedreiging voor vrouwen”.  Stichting Voorzij is de bekendste Nederlandse organisatie ‘genderkritische feministen’. Het zijn de meest hoorbare tegenstanders van de wetswijziging. Ze  vinden dat de ‘zelfidentificatiewet’ het begrip vrouw ondermijnt. Immers, wat betekent vrouw-zijn nog als iedereen „zomaar” het geslacht kan aanpassen? Ze zien een bedreiging voor de vrouwensport, een vervuiling van de statistieken over emancipatie, zoals vrouwen in de top, en problemen in de zorg. Bovenal maken ze zich zorgen over veiligheid: mannen zouden zich vrouw kunnen noemen om toegang te krijgen tot vrouwenvoorzieningen: van kleedkamers tot gevangenissen,  van sauna’s tot opvanghuizen voor verkrachte vrouwen.  Kwaadwillenden kunnen nu ook vrouwenkleedkamers binnenlopen, „maar nu kunnen we nog zeggen: jij bent helemaal geen vrouw, hup, eruit jij”, zegt Franssen. Haar angst: „Straks kunnen vrouwen geen grenzen meer stellen.”  Franssen is een grote (1,86 meter), directe vrouw. „Ik ben een stevig type. Ik heb niet zo snel last van mannen”, zegt ze. „Maar ik weet dat andere vrouwen daar wel last van hebben.” Volgens haar zijn journalisten bang om  aandacht te geven aan haar ideeën. Op haar opiniestuk in dagblad Trouw begin 2020 – waarin ze stelde dat de wetswijziging gevaarlijk zou zijn voor vrouwen – kwam veel kritiek. In de bijna twee jaar daarna is ze nog één keer geïnterviewd, door het Reformatorisch Dagblad. „Maar ik wil eigenlijk niet in het christelijke hoekje gestopt worden”, zegt ze. „Voorzij is bijvoorbeeld voor abortus.” „Deze wet draait alle emancipatie die vrouwen hebben bereikt terug”, begint Franssen haar online toespraak in december. Het is de eerste Zoom-bijeenkomst van Voorzij die  volledig is gewijd aan het waarschuwen tegen de Transgenderwet. Er zijn  zo’n  vijftig geïnteresseerden op afgekomen, onder wie bekende opiniemakers binnen het genderdebat, zoals mediasocioloog Peter Vasterman en journalist Jan Kuitenbrouwer. Er is een half uur ingeruimd voor voorbeelden van de vermeende gevaren van zelfidentificatie.  Die gaan vooral over gedetineerden in vrouwengevangenissen. In  Ierland, de Verenigde Staten en Costa Rica zouden vrouwen zijn aangerand of verkracht  door transgender medegevangenen.  Een bekend schandaal  draait om  Karen White, een   52-jarige Brit die in 2017 naar een vrouwengevangenis werd overgeplaatst omdat de geboren man zich als transgender vrouw identificeerde. Daar randde White twee gedetineerden aan. Uiteindelijk moest de Britse minister van Justitie excuses aanbieden voor de overplaatsing. Aan het einde van de  bijeenkomst  vraagt een vrouw hoe ze de gevaren van de wetswijziging goed kan overbrengen.  „Met voorbeelden”, zegt voorzitter Franssen. „Met name over meisjes die toiletten moeten delen met jongens en dan niet meer naar de wc durven.”  Demonstreren heeft Voorzij tot nu toe „niet aangedurfd” vanwege „de agressie van trans activisten”, zegt Franssen. „Maar voor alle initiatieven die je bedenkt, geldt: voer ze meteen uit”, zegt ze. Het Tweede Kamerdebat over de wetswijziging is dan nog gepland voor januari. „We hebben niet meer zo lang de tijd.” De standpunten van de ‘genderkritische feministen’ wekken  woede op bij de transgenderbeweging en andere feministen. Ze noemen hen TERFs, trans-exclusionary radical feminists, omdat ze transgender vrouwen niet als echte vrouwen beschouwen  en  hun pijlen richten op een sterker gemarginaliseerde groep dan zijzelf. Andere Nederlandse vrouwenorganisaties, zoals Women Inc, spreken zich expliciet uit tegen deze „transfobie”. Die weerstand voelen de gendercritici ook in hun dagelijks leven. Vorig jaar stapte de Britse hoogleraar Kathleen Stock op, nadat ze onder vuur kwam te liggen omdat ze niet vindt dat trans vrouwen vrouwen zijn. Harry Potter-auteur J.K. Rowling, die zich zorgen maakt over de verdwijning van het begrip vrouw, ontvangt doodsbedreigingen.    Caroline Franssen van Voorzij had op Twitter 10.000 volgers, toen haar account tijdelijk werd opgeschort. Ze denkt dat activisten haar tweets steeds rapporteerden. Bunq blokkeerde eind vorig jaar de bankrekening van Voorzij, omdat de bank „discriminatie tegen trans vrouwen niet tolereert”. Ook PayPal sloot het Voorzij-account.  Maar zijn de zorgen van Voorzij gegrond? Absoluut niet, zegt Brand Berghouwer, de voorzitter van Transgender Netwerk Nederland. Hij roept  een rapport van de VN-mensenrechtenrapporteur in herinnering. Die noemde  vorig jaar het bewijs dat zelfidentificatiewetten vrouwen bedreigen „anekdotisch” en „gebaseerd op discriminatoire stereotypen over transgender personen.  En hoezo gaan we mensenrechten, zoals het recht op zelfbeschikking, laten bepalen door één mogelijk extreem incident?”  Ook het kabinet benadrukte  afgelopen najaar „geen verband” te zien tussen „oneigenlijk gebruik maken van vrouwenfaciliteiten” en „het formeel wijzigen van de geslachtsregistratie op de geboorteakte”.  Al in 2017 liet het ministerie van Justitie en Veiligheid mogelijk misbruik onderzoeken, als onderdeel van een evaluatie van de huidige Transgenderwet. De onderzoekers bekeken landen waar je al zonder genderdeskundige je geslachtsregistratie kon aanpassen – Noorwegen, IJsland, Malta en Argentinië – maar vonden geen voorbeelden van misbruik.  Alleen, dat is niet het soort misbruik waar de genderkritische feministen op doelen, zegt de onderzoeker die de evaluatie schreef, Marjolein van den Brink, universitair docent rechtsgeleerdheid bij de Universiteit Utrecht: „Wij onderzochten bijvoorbeeld of het tot uitkeringsfraude kon leiden [of bijvoorbeeld iemand zich als een ander kan voordoen, red.]. Niet een man die zich als vrouw voordoet. Dat was in Nederland toen geen thema.” In het buitenland is sporadisch onderzocht of zelfidentificatie leidt tot risico’s voor vrouwen. Zo bleken genderneutrale wc’s en kleedkamers in de Amerikaanse staat Massachusetts  niet onveiliger dan gescheiden voorzieningen. Een Schotse literatuurstudie uit 2019 vond ook geen bewijs. Dat het bewijs dat kwaadwillende mannen zich als vrouw gaan voordoen „anekdotisch” is, „betekent niet dat het niet gebeurt”, zegt Van den Brink. De zorgen zijn oprecht, vindt ze, maar ze lijken vooralsnog niet terecht. Ze vindt niet dat de wetswijziging om die reden niet door moet gaan. „Het lijkt me vanuit mensenrechtelijk perspectief niet adequaat om trans mensen een recht te ontnemen omdat een andere groep, mannen, daar mogelijk misbruik van maakt.” „Een genderidentiteit bestaat niet”, zegt Caroline Franssen beslist aan het begin van de  Voorzij-webinar in mei. „Of ik nu van roze hou, koffie zet voor iedereen of de beste wil zijn in gewichtheffen, ik bén een vrouw. Mijn lichaam bepaalt mijn geslacht.” Franssen is inmiddels ook geïnterviewd door kranten als de Volkskrant en Trouw, maandelijks verschijnen nu opiniestukken voor en tegen de wet, maar er zijn slechts twintig geïnteresseerden in de Zoom-meeting.  De wetswijziging is nog niet behandeld. Het kabinet wilde eerst extra advies inwinnen over een amendement. Daarmee wilde Tweede Kamerlid Lisa van Ginneken (D66)  ook  meteen de non-binaire geslachtsaanduiding regelen, bijvoorbeeld met een ‘X’. De Raad van State raadde het amendement af,  Van Ginneken werkt nu aan een apart wetsvoorstel voor de ‘X’.  Van concrete acties blijkt in de Voorzij-bijeenkomst weinig terechtgekomen. Er zijn veel brieven gestuurd naar Tweede Kamerleden, maar die reageren niet. „We komen er gewoon niet doorheen”, erkent Franssen.  Voorzij vindt alleen een luisterend oor bij de SGP, die hun bezwaren aan het kabinet voorlegt.  In Nederland is er „geen basis” voor de ideeën van Voorzij, constateert Beverley Jackson (71)  in de Zoom-meeting. Jackson, die al vijftig jaar in Nederland woont, is daarom vooral actief in het Verenigd Koninkrijk, waar ze vandaan komt. „In de UK zijn duizenden vrouwen actief in het genderdebat, in tientallen organisaties.” Ze richtte in 2019 de homo-organisatie LGB Alliance op, die vindt dat homorechten in gevaar komen door de focus van lhbt-organisaties op genderidentiteit in plaats van biologisch geslacht. In tegenstelling tot Nederlandse vrouwen zijn Britse vrouwen   van oudsher sterk verenigd, legt Jackson later telefonisch uit. Zoals in links-politieke kringen en  op gezinsplatform Mumsnet, dat  fungeert als populair vrouwenforum. „Dat ontbreekt in Nederland.”  Het advies van Jackson aan de aanwezigen in de Zoom-meeting: „Ga niet praten over wc’s of kleedkamers. Ga praten over de gevolgen voor de vrouwensport!” Mensen zouden zich  meer kunnen voorstellen bij de consequenties van ‘mannen’ die meedoen in de vrouwencompetities, denkt Jackson. Demonstreren durven sommigen nu wel. „Ik ben niet bang”, zegt iemand in de chat. „Ik ben banger voor de toekomst.” Al in de jaren zeventig waren er binnen het  feminisme discussies  over in hoeverre transgender vrouwen moesten worden opgenomen in de vrouwenbeweging. Sinds trans personen zichtbaarder zijn geworden in media en wetgeving is die weerstand gegroeid, met name in het Verenigd Koninkrijk, en onder een klein deel van de feministen, vaak ‘radicale’ feministen genoemd.  Dat de kritiek op transrechten uit feministische hoek komt, vindt Rosemarie Buikema, hoogleraar genderstudies aan de Universiteit Utrecht en wetenschappelijk directeur van de Nederlandse Onderzoekschool Genderstudies, niet zo gek. „De vrouwenbeweging is voortgekomen uit een maatschappij die heel binair was.” De verworven rechten in de tweede feministische golf „worden door sommigen gezien als het eindpunt van de strijd”, zegt Buikema, die onder meer de geschiedenis van het feminisme onderzoekt. „Ze zeiden: dít zijn onze verworven rechten en daar gaan we bovenop zitten, die beschermen wij.” Andere, vaak jonge, feministen zien die verworvenheden juist als een uitnodiging om op voort te bouwen en verder te nuanceren, zegt Buikema. „Zo is er op dit moment een sterk bewustzijn dat bevrijdingsbewegingen pas af zijn als  iederéén zelfbeschikkingsrecht heeft.”  Volgens Elise van Hoek, die namens de christelijke organisatie NPV opiniestukken schrijft tegen het wijzigen van de Transgenderwet, raakt de discussie aan christelijke waarden. „Het gegeven onderscheid tussen man en vrouw, dat vinden christenen heel belangrijk.” Zij vindt het biologische geslacht, net als de radicale feministen, „onveranderbaar”. En dat vindt ze belangrijk omdat „dat aantoonbaar is. Genderbeleving kan een ander niet meten.” Bij intersekse personen, die geslachtskenmerken hebben die niet helemaal in de hokjes man en vrouw passen, is volgens haar sprake van een „genetische afwijking”, een „verstoring van natuurlijke processen”. Los van misbruik van de wet zijn de  feministen ook tegen mannenlichamen in ‘hun’ voorzieningen. Lang niet alle transgender vrouwen laten zich volledig opereren. „Stel dat je bent verkracht”, zei Caroline Franssen. „En je moet een kamer delen met iemand in het opvanghuis die gewoon nog een penis heeft!” „De vraag is wat de wet hiermee van doen heeft”, zegt TNN-voorzitter Brand Berghouwer. „In principe niets.” Sinds 2014 is het al mogelijk het wettelijk geslacht te wijzigen zonder lichamelijke operaties te ondergaan. „En: veel trans personen hebben moeite met hun lichaam. Voor hun is een kleedkamer of sauna vaak al een no-go-zone.” „Ik kan me voorstellen dat dat oncomfortabel is voor sommigen”, zegt hoogleraar Buikema. „Maar je kunt niet de deur sluiten voor ongelijkheden als jouw agenda is bediend.  Je moet dóór blijven denken.” Zo oppert ze uurtjes in de sauna voor alleen cisgender [niet trans] vrouwen. Eind augustus is er ineens wel landelijke actie. ‘De nieuwe transgenderwet raakt iedereen!’ staat er plotseling in bijna 150 bushokjes, in een tiental Nederlandse steden.  De campagne komt niet uit de koker van Voorzij, maar die doet wel mee. Een van de initiatiefnemers is Bart Jan Spruyt, docent en  columnist bij het Nederlands Dagblad en Reformatorisch Dagblad.  Spruyt, bekend als oprichter van de conservatieve denktank Edmund Burke Stichting (2000-2005), raakte het afgelopen jaar geïnteresseerd in het onderwerp. Hij las Jan Kuitenbrouwer, die in HP/De Tijd kritische stukken schrijft over de Transgenderwet en de transgenderzorg. Hij hoorde  Peter Vasterman, die op de radio opriep tot meer kritische berichtgeving. En hij las de website van Voorzij. „Dat moet toch bij elkaar te brengen zijn”, dacht Spruyt.  Met deze „toevallige alliantie”  bedacht hij de postercampagne. Ook lanceerden ze de website Gendertwijfel, met daarop hun manifest. Alles werd betaald door „bevriende ondernemers” die hij benaderde, zegt Spruyt.  De alliantie wil met de posters – die intussen zijn  beklad en gerapporteerd – de discussie over de wet aanzwengelen. Die zou nog niet voldoende zijn gevoerd. Het uitstel van het Kamerdebat heeft in dat opzicht voordelig uitgepakt, zegt Caroline Franssen. Steeds meer mensen durven zich  uit te spreken, zegt ze, al is het met name op de opiniepagina’s. Ze noemt het een „kentering”. Nu is ook zij van plan te demonstreren, bij de Tweede Kamer, op de dag dat de wet wordt behandeld. Daarvoor is de planning nu eind september. „We durven nog steeds niet, maar het moet.” Maar haar stichting is intussen „niet noemenswaardig” gegroeid: het aantal actieve vrouwen blijft steken op 25. Ze ziet bovendien nog weinig politieke verschuiving. Ze verzucht: „Het is te laat.”     Met de wijziging van de Transgenderwet wil het kabinet het makkelijker maken om het juridische geslacht te veranderen van M naar V of omgekeerd. Er is dan geen verklaring meer nodig van een deskundige, een eigen verklaring is voldoende. Wel gaat een verplichte bedenktijd gelden van minimaal vier weken. Het kabinet wil met het voorstel de emancipatie van transgender personen bevorderen.  Ook wordt het mogelijk voor jongeren tot zestien jaar om hun geslacht op papier aan te passen. Dat moet dan wel via de rechter. Bovendien hoeft iemand daarvoor na de wetswijziging niet meer naar de gemeente waar diegene is geboren, maar naar de gemeente waar diegene woont.||https://www.nrc.nl//nieuws/2022/09/11/deze-feministen-zijn-tegen-de-nieuwe-transgenderwet-a4141526
2022-09-12||Kunstenaars Documenta &#8216;woedend&#8217; over beschuldigingen antisemitisme||Een groot deel van de kunstenaars dat deelneemt aan de vijfjaarlijkse kunsttentoonstelling Documenta 15 in de Duitse stad Kassel is „woedend, verdrietig en moe” van de beschuldigingen van antisemitisme aan hun adres en het censureren van werken op de tentoonstelling. Dat schrijven het Indonesische curatorencollectief Ruangrupa en tientallen deelnemende kunstenaars en activistische collectieven in een open brief op het online kunstportaal e-flux. Volgens een wetenschappelijke onderzoekscommissie, die dit weekend de eerste conclusies publiceerde van een onderzoek naar vermeend antisemitisme, is Ruangrupa verantwoordelijk voor het feit dat er vijftien antisemitische werken zijn tentoongesteld op Documenta. De commissie spreekt van een antizionistische en antisemitische stemming rond de tentoonstelling en schrijft dat de makers van Tokyo Reels, het meest omstreden kunstwerk, „de haat tegen Israël en de verheerlijking van terrorisme legitimeren”. De commissie beveelt daarom „dringend actie” aan met betrekking tot dat werk. Op de prestigieuze tentoonstelling in Kassel stonden dit jaar kunstenaars en collectieven uit Azië, Afrika, Latijns-Amerika en Oceanië centraal, in plaats van grote westerse kunstenaars. Curator Ruangrupa had voor de tentoonstelling Palestijnse kunstenaars uitgenodigd, die erg kritisch zijn op Israël. Vooraf was er al veel kritiek op de tentoonstelling en kort na de opening in juni hing de organisatie van Documenta een zwart doek over het metersgrote kunstwerk People’s Justice, omdat er antisemitische symbolen op zouden staan.  De ondertekenaars van de open brief vinden dat het kritische rapport over hen geen wetenschappelijke basis heeft. „We accepteren de schaamteloos uit mediaberichten gekopieerde en nauwelijks onderzochte beschuldigingen uit het voorlopige rapport niet”, schrijven ze. „Het gaat ons niet om het bestaansrecht van Israël, maar om hoe Israël bestaat.” Op het op 18 juni geopende Documenta zijn op tientallen locaties nog tot en met 25 september werken van honderden kunstenaars te zien.||https://www.nrc.nl//nieuws/2022/09/11/kunstenaars-documenta-woedend-over-beschuldigingen-antisemitisme-aan-hun-adres-a4141544
2022-09-12||Lijkt deze asielcrisis op die van 2015? Dit zijn de cijfers|| In Nederlandse opvangcentra verbleven deze zomer meer statushouders dan op het hoogtepunt van de asielcrisis in 2015, blijkt uit cijfers van het Centraal orgaan opvang asielzoekers (COA). Ook het aantal mensen dat in Nederland asiel aanvraagt is sinds die tijd niet zo hoog geweest. De opvang in Nederland kampt met enorme problemen. Met als resultaat dat de afgelopen maanden soms wel honderden mensen bij het terrein van aanmeldcentrum en opvanglocatie Ter Apel buiten hebben geslapen. Een analyse van cijfers van de Immigratie- en Naturalisatiedienst (IND) en het COA illustreert nog eens dat het om een structureel en veelkoppig probleem gaat. Het asielsysteem gaat gebukt onder een combinatie van fundamentele problemen in beleid, organisatie en financiering, wat wordt versterkt door een krappe arbeidsmarkt, onvoorspelbare vluchtelingenaantallen uit conflictgebieden, een structurele toename van vluchtelingen wereldwijd, de naweeën van een pandemie, en een huisvestingsprobleem.  Tegelijkertijd lijkt de acceptatie voor asielopvang in de maatschappij ook af te nemen. De grootste verliezers: zij die op zoek zijn naar een beter leven.  Het aantal in Nederland ingediende asielverzoeken nam in de tweede helft van 2021 fors toe. Dit is niet alleen een correctie  omdat vluchtelingen daarvoor door corona niet konden reizen. Het komt ook door de vele aanvragen van Afghanen die als gevolg van de snelle en gewelddadige machtswisseling in Kabul vorig jaar hun land ontvluchtten. Ook mensen uit Jemen, Irak en Turkije dienden in 2021 relatief vaak een asielverzoek in. Na een dip in januari en februari zit het aantal asielverzoeken nu opnieuw in de lift. In juli schreef de IND al voor dit jaar ruim 31.000 aanvragen te verwachten, het hoogste aantal in zeven jaar. Oekraïners zijn daarbij nog niet meegenomen, omdat zij voorlopig zijn vrijgesteld van het aanvragen van asiel.  Het aantal nareizigers (gezinsleden die later naar Nederland reizen) ligt ook hoger dan tijdens en vlak voor de pandemie. Volgens de IND is dat logisch: relatief veel asielzoekers komen uit landen met een hoog inwilligingspercentage. Dat betekent naast meer ingewilligde verzoeken dat er ook meer aanvragen voor gezinshereniging zijn. De aanvrager moet immers eerst een asielstatus hebben voordat hij of zij een verzoek tot gezinshereniging kan doen. Vergelijkingen van de huidige situatie met de grote instroom van asielaanvragen rond 2015/2016 liggen voor de hand. Als gevolg van de in 2011 begonnen burgeroorlog in Syrië kwamen in de jaren erna vele tienduizenden vluchtelingen naar Europa.  De grote toename asielverzoeken in 2021 komt vooral door geëvacueerde mensen uit Afghanistan. Toch was de instroom niet zo hoog als in 2015. Toen kwamen er duizenden vluchtelingen uit Syrië. Het aantal ingediende asielverzoeken was destijds echter extreem hoog: op het hoogtepunt, november 2015, ontving de IND zo’n tienduizend asielverzoeken – een veelvoud van het aantal dat de IND de afgelopen tijd binnenkrijgt.  Wat betreft de huidige instroom is een situatie zoals tijdens de vorige vluchtelingencrisis dus geen sprake. In heel 2015 kwamen nog bijna twee keer zo veel verzoeken binnen (ruim 45.000) als vorig jaar. Wél duiden de Nederlandse asielcijfers, samen met verwachtingen over het wereldwijde aantal vluchtelingen, dat het aantal asielverzoeken gestaag groeit.  De hoeveelheid verzoeken die de IND op dit moment in behandeling heeft, verandert het beeld echter drastisch. Inmiddels hebben zich namelijk bijna even veel asielverzoeken opgestapeld als op het hoogtepunt in 2015/2016. In administratief opzicht is de huidige problematiek dus wél enigszins te vergelijken met de vorige crisis. Een groot verschil is dat de piek toen maar zo’n anderhalf jaar duurde. De duizenden asielaanvragen van gevluchte Syriërs werden destijds relatief snel verwerkt omdat de dossiers niet heel ingewikkeld waren en deze groep mensen snel een verblijfsvergunning kreeg.  Nu kampt de IND met een structureel probleem dat zich rond 2018 duidelijk begon af te tekenen. De dienst heeft al jaren moeite met het vinden van hoor- en beslismedewerkers die nieuwe asielaanvragen onderzoeken en verwerken. Niet uniek overigens  – in veel sectoren is de krapte op de arbeidsmarkt dan al te voelen.  Daarnaast is het zo dat als de instroom van aanvragen toe- of afneemt, de IND ook het personeelsbestand moet op- en afschalen. De financiering van het Rijk hangt daar eveneens vanaf.  Volgens de IND is het op die manier echter moeilijk werknemers aan te houden of snel aan te nemen als er moet worden opgeschaald.  De structurele problemen zie je vanaf 2018 terug in de toename in het aantal aanvragen dat in behandeling is. Door lage instroom loopt de IND tijdens de coronacrisis de achterstand enigszins in. De administratieve problemen zijn nu bijna even groot als op het hoogtepunt in 2015/2016. Bovendien neemt de complexiteit van het werk toe, aldus de dienst, omdat er steeds meer zorgvuldigheid wordt verwacht van de beoordelingen „vanuit maatschappij, rechtspraak en beleid”. Dossiers behandelen kost meer tijd en het opleiden van nieuwe medewerkers duurt langer. Gevolg is dat asielaanvragers langer op de beslissing van de IND moeten wachten. En de naweeën van de coronapandemie verergeren dat: in 2021 was de gemiddelde wachttijd voor de meeste asielzoekers op het hoogtepunt maar liefst 59 weken.  Hoewel de wachttijd nu niet meer zo extreem lang is, zorgt de hoge instroom sinds vorig jaar er wel weer voor dat er opnieuw meer verzoeken op de plank blijven liggen en de wachttijd dus weer zal toenemen.  De ophoping van asielverzoeken bij de IND is ook een van de oorzaken van de volle opvangcentra, en dan met name het aanmeldcentrum in Ter Apel. Aanvragers moeten langer in een azc verblijven in afwachting van de toekenning (of afwijzing) van een verblijfsvergunning. Het COA ving in augustus zo’n 44.000 vluchtelingen op – bijna het niveau van 2015.   Ook de opvang is georganiseerd naar een flexibel op- en afschaalsysteem. Zonder buffer zorgt dat voor tekorten wanneer zich weer meer mensen aanmelden, zei de Leidse hoogleraar asielrecht Peter Rodrigues vorige maand in NRC. De opvangcijfers tonen ook het probleem van huisvesting voor statushouders. Sinds 2019 groeit namelijk het aantal mensen dat al een verblijfsvergunning heeft in de opvangcentra. Hoewel het de bedoeling is dat een statushouder binnen tien weken na het verkrijgen van een vergunning uit het centrum verhuist, is het steeds moeilijker om deze groep van een woning te voorzien. Sterker, zelfs in 2015 verbleven er niet zó veel statushouders in Nederlandse opvangcentra als deze zomer (16,5 duizend in augustus).  In 2015 schaalt het COA snel op vanwege duizenden de Syrische vluchtelingen die naar Nederland komen. Na enkele jaren krimp breidden de azielzoekerscentra vorig jaar opnieuw snel uit. In een poging de toestroom van nieuwkomers naar Nederland af te remmen, maakte het kabinet vorige maand onder meer bekend dat het gezinshereniging wil inperken. Op dit moment zijn bijna de helft van de statushouders in azc’s overgekomen gezinsleden. Nareizigers hoeven niet een apart asielproces te doorlopen (wel een korter IND-onderzoek), maar verblijven na aankomst in Nederland ook in COA-centra tot zij een woning krijgen. In het nieuwe voorstel wordt een verzoek tot gezinshereniging echter pas in behandeling genomen als de statushouder die het verzoek doet een woning heeft gekregen – en dus niet als die nog in een opvangcentra verblijft. Daardoor kan het langer duren voor gezinsleden over kunnen komen naar Nederland. Deskundigen waarschuwden in NRC overigens dat het opschorten van gezinshereniging voor vluchtelingen tot eind 2023 juridisch niet haalbaar is. De maatregel is volgens hen in strijd met de ook door Nederland ondertekende Europese verdragen.  





||https://www.nrc.nl//nieuws/2022/09/11/asielopvang-in-nederland-dit-zijn-de-cijfers-2-a4141363
2022-09-12||Toneelprijzen Louis en Theo d’Or voor Bram Suijker en Hadewych Minis||Kijk naar die starende blik, de openhangende mond, de gebogen schouders en hoor de effen toon waarop de vrouw spreekt, met in de rafelrandjes het kierende geluid van een ketel vol opborrelende, brandende emoties waar de deksel van dicht moet blijven. Die deksel blijft ook dicht. Als kijker hang je daardoor met je hele gewicht op je eigen deksel van een ketel, gevuld met een bijtend soepje van zich naar boven dringende emoties. Tevergeefs. Hadewych Minis speelt in de monoloog Girls & Boys bij Toneelgroep Oostpool op superieure wijze een vrouw van wie de kinderen zijn vermoord. Ze weigert haar gevoelens te openbaren, omdat de dood van haar kinderen een aanval op haar is. Al haar menselijke kracht zet ze in om niet te breken, zich niet te laten breken, maar te wijzen op de rot in de samenleving: de moordende man. In de recensie van de voorstelling door NRC werd dat uitstel al geprezen: „Minis beschikt over een naturelle stugheid en ongenaakbaarheid die ideaal werkt bij deze vrouw op wie je als luisteraar zelf de niet ingevulde wanhoop, verbazing en droefenis projecteert. En als ze dan breekt, even maar, in een flits, dan is haar verdriet verpakt in een vlaag woede over het onrecht dat haar en haar kinderen is aangedaan.” Zelf zei de 45-jarige actrice dat ze „een lage, staccato stem” heeft. Dat is al te bescheiden, want regisseur Daria Bukvic legt een flinke partij gelaagdheid en nuance in haar spreken bloot. In de eerste helft van Girls & Boys, als de tragedie nog onbekend is, leeft Minis zich uit. Haar woorden vibreren van optimisme en haar fysieke spel is uitgelaten. Het geluk doet wrang aan wanneer ze daarna bekent wat haar is overkomen. De Toneeljury kent haar voor deze meeslepende vertolking de Theo d’Or toe, voor beste vrouwelijke acteerprestatie van het jaar. Dat is na twee Gouden Kalveren voor beste filmactrice de zoveelste onderscheiding van haar aansprekend talent. In de woorden van de Toneeljury: „Hadewych Minis toont een weergaloze veelzijdigheid in deze rol, van vrouw van de wereld op de toppen van geluk tot machteloze toeschouwer in haar eigen verhaal. Het is een verhaal dat helaas verteld moet worden en het publiek mag zich gelukkig prijzen dat Hadewych Minis dat op deze manier op zich neemt.” De maatschappelijke boodschap en de impact van Girls & Boys liet Minis niet onberoerd, vertelde ze aan NRC. Tot aan de première werd ze nog „elke avond emotioneel tijdens het spelen”. Ze riep op om verhalen te vertellen vanuit een vrouwelijk perspectief, in stukken als Girls & Boys, en eens op te houden met Medea, waarin de vrouw de moordenaar is. „We blijven maar Medea opvoeren, terwijl uit cijfers blijkt dat het in veruit de meeste gevallen de man is die uit wraak gewelddadig wordt en gruwelijke daden pleegt.” Minis verliet in 2013 de zekerheid van een baan als acteur door uit het ensemble van Toneelgroep Amsterdam (nu ITA) te stappen. Ze speelde diverse eigen projecten (Minis Plus) en had grote rollen in tv-series en films (The Spectacular, Borgman). Haar terugkeer naar het theater is uitgepakt als een triomf, die zal bijdragen aan wat sinds haar solo Minis Plus (2018) haar drijfveer is: mensen inspireren en een „tasje met moed” geven. „Ik wil van nog meer betekenis zijn, voor andere mensen en vooral voor andere vrouwen.” Ron Rijghard Vakkundig en vol haat sloopt Achilles zijn Trojaanse tegenhanger Hektor. Van de vrolijke jongen die de Griekse held aan het begin van Trojan Wars was, is niets meer over: de jaren van oorlogsgeweld hebben hem veranderd in een gewetenloze moordmachine. Vijf uur lang zijn we in Trojan Wars getuige van de langzame onttakeling van alles wat ooit goed en zacht was in Achilles, en acteur Bram Suijker zet iedere stap op dat pad naar de hel met enorme precisie. Daarvoor gebruikt hij alle gereedschappen in zijn formidabele  arsenaal: met zijn ontwapenende charme en kinderlijke kwetsbaarheid wint hij het publiek als de jonge Achilles eerst voor zich, met zijn vermogen om intern conflict leesbaar te maken maakt hij ons deelgenoot van de impact van de oorlog. Het masker van nietsontziende vernietigingsdrift dat hij uiteindelijk opzet is het meest angstaanjagende spel dat het afgelopen jaar in het theater te zien was. De uitersten van jongensachtige charme en kille berekening zijn vanaf het begin van Suijkers nog jonge carrière kenmerkend voor de acteur. In zijn eerdere rollen werd hij vaak getypecast als ballerig alfamannetje, zoals in Lord of the flies (zijn eerste samenwerking met Trojan Wars-regisseur Noël Fischer) of in Fresh young gods van Eric de Vroedt. Vooral in die eerste voorstelling liet Suijker zich van zijn meest machiavellistische kant zien: sluw bespeelt hij de jongens met wie hij op een eiland is gestrand om de macht te kunnen grijpen. Suijkers grote doorbraak kwam echter in een andere samenwerking met De Vroedt,  We zijn hier voor Robbie, naar een tekst van Maria Goos. Als de aan een psychose lijdende Bas combineerde hij zijn gevaarlijke onvoorspelbaarheid met overtuigende kwetsbaarheid. Als enige in het gezin durft hij het achterste van zijn tong te laten zien en uiting te geven aan zijn worsteling, terwijl zijn familieleden zich in hypocriet gekeuvel wentelen. Voor deze rol werd Suijker in 2019 genomineerd voor een Arlecchino, de prijs voor de beste mannelijke bijdragende rol. Nu, drie jaar later, wint Suijker dus de Louis d’Or voor een rol waarin hij opnieuw laveert tussen gekte en kwetsbaarheid. Het lijkt erop dat Suijker zich het meest thuis voelt bij personages die op een bepaalde manier grenzeloos zijn: ditzelfde jaar werd hij ook bejubeld om zijn hoofdrol in Slachthuis Vijf, waarin hij als de getraumatiseerde oorlogsveteraan Billy Pilgrim onvrijwillig door de tijd reist. Zo liet Suijker dit jaar virtuoos twee kanten van dezelfde medaille zien: twee oorlogsveteranen, de één een dolende pacifist, de ander een door woede verteerde moordenaar.  Marijn Lems THEO D’OR (beste vrouwelijke dragende rol):
Hadewych Minis in Girls & Boys van Toneelgroep Oostpool. LOUIS D’OR (beste mannelijke dragende rol) :
Bram Suijker in Trojan Wars van HNTjong/ Het Nationale Theater. ARLECCHINO (beste mannelijke bijrol):
Majd Mardo in Age of Rage van Internationaal Theater Amsterdam. COLOMBINA  (beste vrouwelijke bijrol):
Helen Kamperveen in in What is Love van Theater Utrecht/ DOX. MIME/ PERFORMANCEPRIJS:
 De Gabber Opera van Urland.  GOUDEN KREKELS (meest indrukwekkende jeugdtheaterproductie):
Trojan Wars (14+) door HNTjong/Het Nationale Theater. Perry Gits voor zijn rol in PERRY (15+) van Tafel van Vijf Muziektheater.  PROSCENIUMPRIJS   (wezenlijke bijdrage aan het Nederlands theater):
 Carly Everaert, voor haar staat van dienst als kostuumontwerper. REGIEPRIJS (beste regie):
 Ilay den Boer voor Salomonsoordeel van TG Ilay / Likeminds / Het Zuidelijk Toneel.  ACT-PRIJS (voor de verbetering van het werkveld van acteurs):
 Intimiteitscoördinatie Nederland: Markoesa Hamer, Cynthia Abma, Marjan Lammers en Anna van Schijndel. 
Nieuwsbrief
		NRC Cultuurgids
	 
		Wat moet je deze week zien, horen of luisteren? Onze redacteuren recenseren en tippen
	||https://www.nrc.nl//nieuws/2022/09/11/toneelprijzen-louis-en-theo-dor-voor-bram-suijker-en-hadewych-minis-a4141371
2022-09-12||Anticlimax voor de  tifosi  van Ferrari op Monza, waar Verstappen wint||Zonder dat er een raceauto in de buurt is, begint het publiek op de hoofdtribune van het Autodromo Nazionale Monza keihard te fluiten. Het is tegen het einde van de Grote Prijs  van Italië en de wedstrijd is  een paar ronden geleden geneutraliseerd omdat de auto  van Daniel Ricciardo op de baan stil is komen te staan. Omdat de oranje McLaren   van de Australiër nog in een versnelling staat, is de auto moeilijk te verplaatsen en duurt het lang voordat het circuit weer vrij is. Intussen rijden de andere auto’s op gematigde snelheid hun rondjes achter de safetycar, en komt de laatste ronde steeds dichterbij. Halverwege de laatste ronde wordt duidelijk dat de race niet meer hervat wordt, tot woede van de Italiaanse tifosi. Want het is niet de Ferrari van  hun thuisfavoriet Charles Leclerc  die vooraan rijdt, maar de Red Bull van wereldkampioen Max Verstappen. Zo komt er voor de Italiaanse racefans een onbevredigend einde aan een weekend waarin de Ferrari’s eindelijk weer mee leken te kunnen doen om de zege.  De Italiaanse supporters  verwachten niets minder dan overwinningen en wereldtitels  van het bekendste team uit de geschiedenis van de autosport. De honger naar succes wordt elk jaar groter, nu de laatste wereldtitel, voor de Fin Kimi Raikkonen, dateert van 2007. Dan was dit ook nog het jaar waarin het circuit van Monza 100 jaar, en Ferrari zelf 75 jaar bestaat. Een aantal details op de rode auto’s, de helmen van het team en de racepakken van de coureurs Leclerc en Carlos Sainz waren hiervoor  eenmalig   in het geel gestoken; de kleur  van Modena, de geboortestad van oprichter Enzo Ferrari. Sportief probeerden de Italianen  de verwachtingen echter te temperen. „Dank”, zei een persvrouw toen haar na een ontmoeting „veel geluk” werd gewenst. „We zullen het nodig hebben.” In de persconferentie op donderdag zuchtte  Leclerc diep toen hem naar zijn verwachtingen gevraagd werd. „Het zal een moeilijk weekend worden. We verwachten dat Red Bull sterker zal zijn.” Ferrari heeft dit seizoen een snelle auto gebouwd, maar wel een die het vooral moet hebben van de wegligging en dus van snelle bochten. Op het circuit van Monza, dat ‘The Temple of Speed’ wordt genoemd en het snelste circuit op de kalender is met een gemiddelde snelheid van meer dan 260 kilometer per uur, was de verwachting dat de Red Bull van Verstappen met een  hogere topsnelheid beter tot zijn recht zou komen. Bovendien  heeft Ferrari een slechte serie aan grands prix  achter de rug, waarin het team zichzelf uitgeschakelde in de strijd voor het wereldkampioenschap. In Hongarije kreeg Leclerc harde banden onder zijn auto, terwijl die aantoonbaar langzamer waren dan de medium en zachte varianten. Door het tijdverlies eindigde hij als  zesde. De race erop, in België, moest Leclerc wegens een geplande motorwissel in de achterhoede starten. In de wedstrijd reed hij naar voren, maar die opmars werd deels teniet gedaan doordat Leclerc te snel de pitstraat uitreed. Door de tijdstraf die erop volgde viel hij terug – weer werd hij zesde. En in Zandvoort was het de Spanjaard Carlos Sainz die veel tijd verloor toen het team bij een pitstop niet met vier, maar met drie banden klaarstond. Sainz werd achtste. Vreemde beslissingen in  Monaco en Groot-Brittannië kostten de Italianen eerder in het seizoen al veel punten.  Daarmee deden de Italianen de beste  seizoensstart in jaren, waarin  Leclerc twee van de eerste drie races won en Verstappen op 46 punten achterstand zette, teniet. De achterstand van Leclerc op Verstappen was voor Monza meer dan 100 punten, waardoor het niet langer de vraag is of, maar wanneer Verstappen zijn tweede wereldtitel zal pakken.  Het Italiaanse team begon daarom beducht aan het weekend in eigen land, ook omdat de druk er flink op stond.  John Elkann, bestuursvoorzitter van Ferrari, zei in Italiaanse media dat er „te veel fouten zijn gemaakt”. Wel zei hij teambaas Mattia Binotto, over wie geruchten gingen dat hij zijn baan zou kunnen verliezen, te blijven steunen. Vrijdag was  er zowaar weer wat hoop bij Ferrari en de  tifosi, nadat Leclerc en Sainz  in de eerste twee vrije trainingen snel waren. Ze kregen een staande ovatie van hun roodgeklede fans op de hoofdtribune, waar twee gigantische spandoeken met de iconische  cavallino rampante (het steigerende paard) over de lengte van de tribune werd uitgerold.  Teammanager  Binotto ging zaterdagochtend niet mee in het herrezen enthousiasme. „Het is speciaal dat we hier  mogen racen nu de fans er voor het eerst in twee jaar weer bij mogen zijn. Maar de afgelopen drie keer hebben we het niet goed gedaan op zondag”, zei hij. „We zullen moeten afwachten tot dan om te zien hoe het gaat.” De supporters  kwamen in groten getale naar  het  Parco di Monza, waar de  brede lanen en bomengalerijen, met hun rood–bruin-groene bladerentooi, klaar leken voor de herfst. De 337.000 tickets waren uitverkocht en bij de souvenirwinkeltjes was het een komen en gaan van mensen. Veruit het populairst waren de rode petjes en T-shirts en de modelautootjes van Ferrari.  Ook al kostte de gelimiteerde editie van een schaalmodel van een Ferrari 162 C2 uit 1982 liefst 365 euro, het was het hele weekend afgeladen druk in de winkel. Aan het einde van de dagen vormde zich bij de hekken van het nabijgelegen Hotel de la Ville een grote menigte in de hoop  een van de daar overnachtende Ferrari-coureurs te kunnen zien. Zaterdagmiddag konden de tifosi opnieuw juichen na de kwalificatie. Ondanks de auto en de lage verwachtingen zette Leclerc de snelste tijd neer, vóór Verstappen. Een massale brul steeg op, in de pitbox van Ferrari werd er geknuffeld en kreeg iedereen een high five van sportief directeur Laurent Mekies. Alleen Binotto bleef rustig. Hij stond op, trok zijn broek recht en gaf de engineers naast hem een handje. Van een Italiaanse vrijwilliger die toevallig langsliep, kreeg hij een schouderklopje.  Leclerc vanaf poleposition, dat was meteen duidelijk, maar het bleef lang onduidelijk wat de  volgorde achter hem zou worden. Doordat negen van de twintig coureurs gridstraffen kregen wegens het vervangen van onderdelen en andere overtredingen, wist niemand in de drie uur na de kwalificatie vanaf welke plek hij precies  zou moeten beginnen. Zowel Verstappen als Fernando Alonso claimde startplek zeven, en tegenover Nederlandse media moest Verstappen toegeven dat hij het allemaal ook niet zeker wist.  Het werd voor Verstappen uiteindelijk wel plek zeven, een positie achter Alonso en eentje voor de Nederlandse Formule 1-debutant Nyck de Vries.  Voor de race wordt er  zondag een minuut stilte gehouden ter nagedachtenis aan de Britse koningin Elizabeth II. Door het Britse karakter van de sport – zeven van de tien teams zijn gevestigd in het Verenigd  Koninkrijk  – is haar overlijden overal merkbaar: teamleden dragen rouwbanden, in de motorhome van Williams tonen de beeldschermen een zwart-wit foto van de koningin en vier teams plakken stickers op hun racewagens als memento. Ferrari’s Binotto ondergaat de minuut bezinning ogenschijnlijk onbewogen. Daarna neemt hij plaats op zijn kruk aan de pitmuur, kruist zijn armen en begint met zijn voeten te wiebelen. Leclerc heeft een goede start en behoudt de leiding, maar daarachter begint Verstappen aan een opmars. Na een ronde is hij al opgeschoven naar de derde plaats, een paar rondes later ligt hij tweede. Het komt nu aan op de strategie: Leclerc kiest voor twee pitstops, Verstappen voor een. De pitstops bij Ferrari  verliepen dit weekend zonder problemen. Juist de pitstops waren de afgelopen races de zwakke plek van Ferrari, en Binotto draait zich om op zijn kruk om te zien hoe zijn team het er vanaf brengt. Het gaat goed. Een pitstop gaat zelfs sneller dan die van  Verstappen. Toch blijken zijn Red Bull en de strategie van zijn team beter te werken. Als de safetycar in de slotfase van de race de baan opkomt terwijl Verstappen aan de leiding rijdt, is de anti-climax  compleet voor de tifosi. Weer geen overwinning voor hun rode favorieten. Als Verstappen op het podium wordt gehuldigd, is er luid boegeroep te horen. „Geen geweldige sfeer”, zegt de Nederlander daarover even later. „Maar het verpest mijn dag niet”. Verstappen heeft na zestien van de 22 grand prix een voorsprong van   116 punten  op Leclerc en kan bij winst  in Singapore, op zondag 2 oktober, zijn tweede wereldtitel pakken als Leclerc niet in de top-7 eindigt en  Sergio Pérez, zijn ploeggenoot bij Red Bull,  niet op het podium komt. Voor Ferrari resteert de conclusie dat het dit weekend zonder grote fouten is doorgekomen. „Ik had graag gewonnen, dus dit is geen  beste dag”, zegt Leclerc. „We hebben een keuze gemaakt, dat plan goed uitgevoerd, maar  helaas  pakte het niet goed uit. Deze race was echter een stuk beter dan hoe we op het  [vergelijkbare] circuit van België presteerden, dus  het is vooral  het een positief weekend.” Bestuursvoorzitter Elkann heeft  gezegd dat hij verwacht dat Ferrari vóór 2026 zowel het wereldkampioenschap bij de coureurs als de constructeurs gaat winnen, om een droogte van titels bij Ferrari van meer dan twintig jaar te voorkomen. Het zal de Italiaanse fans als muziek in de oren klinken. Ze stromen na de race het circuit op, ontrollen hun huizenhoge spandoeken nog maar eens en steken fakkels met rode rook in de lucht. Het hardst juichen ze als ze Leclerc zijn trofee, weliswaar voor de tweede plaats, in ontvangst zien nemen.  Correctie 12 september 2022: In een eerdere versie van dit artikel stond dat Max Verstappen in de Grote Prijs van Italië na een ronde al tweede lag in de wedstrijd. Dit is niet juist. Verstappen lag na een ronde op de derde plek en een paar ronden later schoof hij op naar plek 2. Dit is aangepast.  „Het is in een flits voorbijgegaan”, zei Nyck de Vries over het voorbije raceweekend. De 27-jarige Nederlander reed vrijdag voor Aston Martin de eerste vrije training. Zaterdag was hij in de paddock voor sponsorverplichtingen, toen hij hoorde dat hij moest invallen voor Williams-coureur Alex Albon, die een acute blindedarmontsteking had. „Daarna heb ik geen tijd meer gehad om na te denken”, zei hij zondag na de race. Wel kon hij nog regelen dat zijn vader Hendrik Jan kon afreizen naar Milaan om het debuut van zijn zoon in de Formule 1  mee te maken.   De Vries bleef koel bij zijn entree  in de koningsklasse. Op zaterdag kwalificeerde  hij zich als dertiende. Door gridstraffen van anderen schoof hij door naar de achtste plek en kwam hij terecht op de vierde startrij, schuin achter Max Verstappen. Het was voor het eerst sinds de Grote Prijs  van Brazilië in 2006 dat er twee Nederlanders meereden.   Zondag vocht De Vries lang  met Pierre Gasly (Alpha Tauri)  en Zhou Guanyu (Alfa Romeo) om de achtste, negende en tiende plaats. Hij finishte na 53 ronden als  negende, en scoorde zo  in zijn eerste F1-race   twee WK-punten.  Na afloop kreeg De Vries  knuffels en felicitaties van onder meer Verstappen, Lewis Hamilton en George Russell van Mercedes, het team waar  hij onder contract staat. „Ik had dit niet durven dromen”, zei de geboren Sneekenaar, die door de fans tot ‘coureur van de dag’ werd verkozen. „Mijn schouders zijn kapot, maar ik heb er gelukkig van kunnen genieten.” De Vries geldt als kanshebber voor een stoeltje voor het volgende F1-seizoen. „Ik heb hiermee wat goeds laten zien.”||https://www.nrc.nl//nieuws/2022/09/11/anticlimax-voor-de-tifosi-van-ferrari-a4141539
2022-09-12||Exitpoll Zweden: links blok wint, radicaal rechts tweede partij||Volgens een exitpoll van de ongekend spannende Zweedse parlementsverkiezingen is het centrumlinkse blok onder leiding van zittend premier Magdalena Andersson met 49,8 procent de grootste geworden. Bij winst zou ze door kunnen voor een volgende regeertermijn. De vier rechtse partijen behaalden volgens de voorlopige resultaten 49,2 procent van de stemmen, met als grote winnaar de extreem-rechtse Zweden Democraten (SD). De definitieve uitslag wordt in de nacht van zondag op maandag verwacht.  Acht partijen, vier rechts en vier links, strijden om zetels in het 349 zetels tellende parlement, de Riksdag. Volgens de exitpoll sleept de linkerflank 176 zetels binnen – net genoeg voor een absolute meerderheid – en de rechterflank 173. De sociaaldemocratische SAP van Andersson is met 29,3 procent van de stemmen in de eerste exitpoll de grootste partij, gevolgd door de Zweden Democraten. Deze populistische anti-immigratiepartij, geleid door Jimmie Akesson, wist in de voorlopige resultaten 20,5 procent van de kiezers voor zich te winnen, een historisch resultaat. In 2018 bleef de partij nog steken op 17,5 procent.  De liberaal-conservatieve partij van Ulf Kristersson, die zichzelf presenteerde als de enige kandidaat die rechts kon verenigen en links kon verslaan, komt op de derde plek met 18,8 procent van de stemmen.  Hoog op de agenda deze verkiezingen stonden criminaliteit, dodelijk bendegeweld, stijgende energieprijzen en integratieproblemen – thema’s waar de rechtse oppositie waarschijnlijk van heeft geprofiteerd. De Zweden Democraten, de partij die flink in populariteit is gegroeid sinds de vluchtelingencrisis van 2015, beloofde een immigratiestop en een hard optreden tegen zware criminaliteit. Belangrijkste rivaal van de SD is de sociaaldemocratische partij, die al acht jaar aan de macht is. Partijleider Andersson, minder dan een jaar geleden verkozen tot eerste vrouwelijke premier van Zweden, uitte tijdens de verkiezingscampagne haar zorgen over de toenemende populariteit van de Zweden Democraten. Als deze extreemrechtse partij mee gaat regeren, vreesde ze, wordt de Zweedse identiteit als tolerante natie mogelijk „uitgehold” en kan er over vier jaar „een ander Zweden” zijn.||https://www.nrc.nl//nieuws/2022/09/11/exitpoll-zweden-links-blok-wint-radicaal-rechts-tweede-partij-a4141516
2022-09-12||Column | Wat meer berusting in deze crisistijd? Schande!||Mijn 18-jarige, Amerikaanse Gen-Z studenten schoven afgelopen week voor het eerst in de collegebanken. Velen hadden niets met geschiedenis, maar ik probeerde ze uit te leggen dat het kon helpen bij het duiden van gebeurtenissen van nu. Een hand omhoog. „I can’t handle the news, to be honest.” Geknik. „I’d rather watch Emma Chamberlain videos than climate stuff, you know.” Ik knikte en probeerde een pleidooi te houden voor engagement. Maar na de les dacht ik aan mijn vrienden. Tot een aantal jaar geleden wisselden we met regelmaat linkjes uit. „Heb je dit al gelezen? Schande!” Daar zijn we mee opgehouden. Als ik denk aan die ontwikkeling – maatschappelijke onthechting, in zekere zin – heb ik zin om ook dat ongemak weg te scrollen. In de NRC-podcast Haagse Zaken proeft de verfijnde luisteraar soms soortgelijke ontreddering onder de journalistieke duiding. De immer frismoedige journalist Lamyae Aharouay dook voor De grote crisisaflevering in vijf onderwerpen. Asielopvang, zorg, onderwijs, klimaat en de ruimtelijke indeling van Nederland. „En dan denk je: vijf? Het zijn er toch meer? Ja, maar het zijn er zo veel dat we hebben moeten kiezen.” Hoe media moeten omgaan met al die ‘politieke onderwerpen met zeer veel urgentie’ (Aharouay’s definitie van crises) blijft een lastige. En wanneer is er sprake van crisis-inflatie (niet te verwarren met inflatiecrisis)?  De nieuwsbrief van de Vereniging van Onderzoeksjournalisten kondigde een conferentie aan over het fenomeen, geruststellend getiteld ‘Crisis?!’. Ook zij vroegen zich af: „Wat als het publiek én journalisten crisismoe zijn?” De koers van de bijeenkomst klonk verder wat tegenstrijdig: „Ontsnapt ons vak na de opeenstapeling van crises – corona, Oekraïne, klimaat, gas, vertrouwen en wat niet meer – ooit nog uit het frame waar ze zelf zo verslaafd aan is? […] Maar ook [gaat het] over hoe je de structurele crises van deze tijd op de agenda houdt die allang als dagelijkse kost worden ervaren.” Over wat er vóór ‘-crisis’ staat, valt ook te twisten. Is het een asielzoekerscrisis of een opvangcrisis? Online werd gepleit voor ‘opvangschandaal’. Zelf voel ik meer voor ‘beleidsschandaal’, met als  voordeel dat je vrijwel alle crises tegelijk te pakken hebt. Waar je de focus legt beïnvloedt waar je de oplossing zoekt. Ik moest denken aan hoe de fossiele brandstofsector decennialang succesvol het lexicon wist te bepalen: klimaatverandering, opwarming van de aarde. Neutraal en weinig activerende termen. Anders dan hoe we het inmiddels noemen: klimaatcrisis. Media kunnen daarin toonaangevend zijn; denk aan hoe The Guardian daar als een van de eerste stelling in nam in 2019. Soms is journalistiek minder vooruitstrevend. Deze zomer publiceerde The New York Times een artikel over de  rampen van Amerika: wapengeweld, klimaatcatastrofes, de afschaffing van algemeen geldend abortusrecht. (‘Het zijn er toch meer?’) De journalist eindigde als een boer met kiespijn met „wat aanmoedigende woorden”. We moesten maar in gedachten houden „dat mensen veerkrachtig zijn”. Onderzoek toont immers aan dat „mensen een opmerkelijk vermogen hebben om te wennen aan en zich te plooien naar verandering in hun leven”. Wat meer berusting, wat minder zorgen. Ik stuurde het artikel door naar een vriendin: ‘Schande!’||https://www.nrc.nl//nieuws/2022/09/11/wat-meer-berusting-in-deze-crisistijd-schande-a4141506
2022-09-12||Oekraïne deelt militaire én mentale klap uit aan Rusland|| Oekraïne heeft de afgelopen dagen het grootste militaire succes geboekt sinds het begin van de Russische invasie, tweehonderd dagen geleden. De opmars is nog gaande. Met een tempo dat door waarnemers nauwelijks is bij te houden rukt het Oekraïense leger op in het noordoosten, terwijl Russische soldaten hals over kop de regio ontvluchten. Foto’s van soldaten met de Oekraïense vlag en video’s van burgers die hun bevrijders begroeten worden gretig gedeeld op sociale media. Volgens de Oekraïense legerleider Valeri Zaloezjny heeft Oekraïne sinds begin september  3.000 vierkante kilometer grondgebied heroverd op Rusland. In de regio Charkov wint het Oekraïense leger niet alleen terrein ten zuidoosten van de stad Charkov, maar sinds dit weekend ook ten noordoosten ervan. Oekraïense soldaten zijn gevorderd tot vijftig kilometer van de grens met Rusland, aldus Zaloezjny. Het Amerikaanse Institute for the Study of War meldde zondag dat Oekraïne in vijf dagen tijd meer grondgebied heeft bevrijd dan Rusland in vijf maanden tijd heeft bezet. Het Russische ministerie van Defensie bevestigde zondag dat het Russische leger zich heeft teruggetrokken uit bijna de volledige oblast (provincie) Charkov. Voor de Oekraïense opmars zijn drie verklaringen. Eind augustus begon Oekraïne een tegenoffensief in de zuidelijke regio Cherson. Wat er precies gebeurde was onduidelijk: Oekraïne hamerde op mediastilte. Het zuidelijke offensief was  misleiding, zei een Oekraïense legerwoordvoerder zaterdag tegen The Guardian. „Het was één grote speciale desinformatie-operatie.” Rusland verplaatste soldaten van het noorden naar het zuiden en maakte zichzelf  zo kwetsbaar in het noorden. De tweede verklaring is het verschil in wapens. Waar Rusland kampt met tekorten en munitie uit Noord-Korea moet kopen, gebruikt Oekraïne in het noordoosten geavanceerde westerse, met name Amerikaanse, wapens. Blijf ze leveren, zei de Oekraïense buitenlandminister Dmytro Koeleba dit weekend. „We hebben laten zien dat we in staat zijn om het Russische leger te verslaan. Hoe meer wapens we ontvangen, hoe sneller deze oorlog zal eindigen.” En dan is er het verschil in moreel. Veel Russische soldaten zijn al maanden aan het front en weten niet waar ze voor vechten. Hun Oekraïense tegenstanders zijn zeer gemotiveerd en krijgen door het militaire succes een enorme oppepper. Een video van een grote groep Oekraïense soldaten die in het open veld het volkslied zingt, ging dit weekend viraal. Met de euforie  komt ook de twijfel. Kan Oekraïne het bevrijde gebied wel behouden? Hoe zal Rusland reageren? Met nog meer raketten op Charkov of met zwaardere wapens? (Zondagavond kwam Charkov al zonder stroom te zitten door een aanval op een energiecentrale.) En: zijn we in het Westen niet te opgetogen over een relatief klein succes? Zelfs als Oekraïne weer terrein zou verliezen, heeft het land een belangrijke slag gewonnen.  De opmars laat  zien dat militair succes mogelijk is, dat Rusland in het defensief kan worden gedrongen. Het Oekraïense leger heeft het initiatief, het Russische leger moet reageren en lijkt in paniek. Dat is niet alleen een militaire maar ook een psychologische klap, voor heel Rusland. De impact daarvan blijkt uit de verwarring op de Russische staats-tv en de woede bij Russische militaire bloggers. Sommige analisten voorzien serieuze problemen voor Poetin door deze openlijk getoonde onvrede. President Zelensky is voorzichtiger. De weg naar de overwinning wordt nog zwaar, waarschuwde hij zaterdag op een congres in Kiev. „Dit wordt de moeilijkste winter in de hele wereld. De komende negentig dagen zijn belangrijker dan de dertig jaren van Oekraïnes onafhankelijkheid, en alle jaren dat de Europese Unie bestaat.”||https://www.nrc.nl//nieuws/2022/09/11/militaire-en-mentale-klap-voor-rusland-a4141532
2022-09-12||Canadese conservatieven kiezen vurige populist als wapen tegen Trudeau|| In februari baarde de Canadese parlementariër Pierre Poilievre opzien door te poseren met truckers van het zogenoemde ‘Vrijheidskonvooi’ tijdens een wekenlange blokkade van de hoofdstad Ottawa, uit verzet tegen een vaccinatieplicht voor vrachtwagenchauffeurs. Het protest tegen de regering van premier Justin Trudeau trok wereldwijd belangstelling. Critici vonden het ongepast dat  een parlementslid  zijn steun betuigde aan illegale acties die de stad wekenlang lamlegden en waar de Canadese autoriteiten nauwelijks greep op kregen. Dit weekend werd Poilievre (43) gekroond tot leider van de Canadese oppositie. Leden van de Conservatieve Partij, de traditionele tegenhanger van Trudeau’s Liberalen, kozen de  gedreven libertair met zijn krachtige boodschap van persoonlijke vrijheid met overweldigende meerderheid tot hun nieuwe aanvoerder. Poilievre  kreeg ruim 68 procent van de stemmen van partijleden, na een maandenlange campagne waarbij hij meer dan driehonderdduizend nieuwe leden naar de partij trok. Met dat mandaat wil Poilievre de strijd aanbinden met Trudeau,  die sinds 2015 aan de macht is, maar bij verkiezingen in 2019 en 2021 bleef steken op kabinetten met een parlementaire minderheid. De volgende verkiezingen worden uiterlijk in 2025 gehouden. Poilievre, een voormalig minister in het kabinet van de conservatieve  premier Stephen Harper (Trudeau’s voorganger) hoopt met vurig populistisch conservatisme de in zijn woorden „oude, vermoeide” regering van Trudeau weg te sturen. Als  jonge, dynamische politicus die  bekend staat als een vechtlustige  parlementariër – in   het tijdperk-Harper maakte hij naam als attack dog in het Canadese Lagerhuis – belooft Poilievre  een geduchte tegenstander te worden van Trudeau. Mogelijk maakt de schrandere conservatief, een sterke communicator die volle zalen trok bij zijn campagne voor het partijleiderschap, meer kans  om de premier te verslaan dan zijn directe voorgangers, de minder charismatische  Erin O’Toole en Andrew Scheer. Zeker als Trudeau zichzelf verkiesbaar stelt voor een vierde termijn, kan vermoeidheid met zijn premierschap de Conservatieven in de kaart spelen. Poilievre, na Trudeau een van de meest gevolgde Canadese politici op sociale media,  heeft  de zorgen over de kosten van het levensonderhoud tot speerpunt van zijn campagne gemaakt. Hij spreekt  van „de Liberale inflatie” en gebruikt de hashtag  #JustinFlation, omdat hij de inflatie wijt aan de uitgaven van de regering-Trudeau tijdens de coronapandemie. „Ik stel me beschikbaar als premier om u de controle over uw leven terug te geven”, zei hij in een campagnevideo, „door van Canada het meest vrije land op aarde te maken.” De  Conservatieven slaan met Poilievre   een meer populistisch-conservatieve weg in. Deze  spreekt de leden van de partij in toenemende mate aan, maar of dat ook geldt voor het gehele Canadese electoraat zal nog moeten blijken.  Poilievre wordt, behalve om zijn steun voor de truckers, bekritiseerd om standpunten die worden gezien als buiten de mainstream. Zo heeft hij toegezegd  als premier de onafhankelijke gouverneur van de  centrale bank te ontslaan, omdat die niet genoeg zou doen om inflatie te bestrijden. Ook vindt hij dat bitcoins ingezet kunnen worden in de strijd tegen inflatie.        Canadezen hebben geen behoefte aan een regering die op hen neerkijkt Pierre Poilievre oppositieleider Conservatieven smullen van Poilievres heldere rechtse standpunten, en lijken erop te vertrouwen dat hij bij algemene verkiezingen zijn  toon niet zal matigen. Zijn belangrijkste tegenkandidaat bij de strijd om het partijleiderschap, de traditionele conservatief Jean Charest, een voormalige premier van de overwegend Franstalige provincie Quebec, stond juist een centristische  koers voor. Maar ondanks diens goede scores als kandidaat voor het Canadese premierschap in opiniepeilingen, maakte hij geen kans onder partijleden: hij bleef steken op ruim 16 procent. Volgens Charest had Poilievre zich met zijn steun voor de truckersblokkade „gediskwalificeerd” als kandidaat-premier.  Nu is het aan Poilievre om de Canadezen buiten zijn partij warm te krijgen voor zijn populisme. Tot nog toe heeft de Canadese politiek  meer dan die van buurland de Verenigde Staten extreme polarisatie  weten te vermijden – al roept Trudeau’s vermeende wokisme en elitaire imago bij delen van de bevolking grote weerstand op. Vooral in westelijk Canada leeft een felle afkeer van zijn regering, die wordt beschouwd als nadelig voor de belangen van dat deel van het land, bijvoorbeeld als het gaat om de energiesector.    Poilievre wil juist die sector  ruim baan geven. Hij dicht Canada een grotere rol toe bij energievoorziening, onder meer aan Europa als vervanger van Russische leveranties. Trudeau is uit klimaatoverwegingen terughoudend met het stimuleren van de Canadese energiebranche. Poilievre vindt dat klimaatverandering moet worden aangepakt „met technologie, niet met belastingen”, zoals de door Trudeau ingevoerde carbon tax. Op sociaal gebied is Poilievre juist gematigd: hij is pro-choice en wil immigranten meer kans geven om in hun vakgebied te kunnen werken.       Poilievres familieachtergrond kan mogelijk  helpen om zijn agressieve  imago te verzachten: hij groeide op in de westelijke stad Calgary, waar hij werd geboren als kind van een zestienjarige moeder, en is geadopteerd door een echtpaar  leraren in de provincie Saskatchewan. Zijn vrouw Anaida immigreerde als kind met haar ouders  vanuit Venezuela; het paar heeft twee jonge kinderen. Poilievre, een carrièrepoliticus die sinds zijn 25ste een kiesdistrict bij Ottawa vertegenwoordigt, werpt zichzelf op als een anti-elitaire  buitenstaander en kampioen van hardwerkende Canadezen. „Er zijn mensen in dit land die het hoofd maar net boven water kunnen houden”, zei hij  zaterdagavond na zijn zege. „Zij hebben geen behoefte aan een regering die hen uitjouwt en op hen neerkijkt. Ze hebben een premier nodig die hen weer hoop geeft, en ik zal die premier zijn.” ||https://www.nrc.nl//nieuws/2022/09/11/canadese-conservatieven-kiezen-vurige-populist-als-wapen-tegen-trudeau-a4141531
2022-09-12||Na dodelijk ongeval zijn ‘bruine schippers’ extra scherp op houtrot. ‘Iedereen denkt: dit had mij kunnen overkomen’|| De 122 jaar oude Eendracht is een imposante blikvanger in het schilderachtige haventje van Enkhuizen. Eigenaar Maurits Minnaard kent het schip als zijn broekzak. Al tien jaar woont hij op de zeiltjalk waarmee hij 150 dagen per jaar met gasten aan boord de Waddenzee en het IJsselmeer trotseert. De rest van het jaar draait maar om één ding: die  boot veilig  houden.  Iedere lijn en katrol gaat regelmatig door zijn vingers. Om het jaar haalt hij het  schip  op de kant voor controle,  vaker  dan officieel moet, en elke twee jaar gaan de  mast en giek van zijn boot. Er mogen geen  scheurtjes in het hout zitten waardoor water naar binnen kan lopen, of schimmels die het hout aanvreten, of rotte  plekjes die een aanwijzing kunnen zijn voor een gapend gat midden in het hout. Minnaard controleert het materiaal, samen met collega’s en mastenmakers. Een inspecteur geeft daarna de officiële certificaten af.   Sinds het drama op zeilklipper  Risico waarbij twee weken geleden de 12-jarige Tara overleed door een afgebroken, rotte giek, blijft Minnaard maar rondjes lopen over het schip. Wat als hij iets over het hoofd ziet?   Hij kent de Risico, net als veel schippers in het kleine wereldje van de traditionele  zeilboten. Haar schipper staat te boek als een van de beste wadzeilers van het land. Als het op de  Risico mis kon gaan, vraagt Minnaard zich sinds het ongeluk  af, waarom dan niet op zijn eigen boot? Zijn onderhoudssysteem  houdt hij opnieuw kritisch tegen het licht. De burgemeester van Harlingen sprak na het ongeluk van een patroon. In zes jaar tijd is de Risico het vierde traditionele zeilschip dat in de problemen raakte. In 2016 overleden drie  opvarenden van de Amicitia doordat de voorste mast afbrak. Houtrot, bleek later. De schipper is vervolgd vanwege nalatigheid bij het onderhoud van zijn schip. Houtrot was ook de oorzaak van een dodelijk ongeval in 2019. Afgelopen lente brak op de Wilhelmina een giek, weer met fatale afloop. Het onderzoek naar de toedracht daarvan loopt nog.  De Risico, de Amicitia en de Wilhelmina maken onderdeel uit van de bruine vloot, een bijzonder stukje varend erfgoed. Zo’n honderd jaar geleden fungeerden de meeste van deze  tjalken, schoeners, aken en klippers als vrachtschepen op de Nederlandse binnenwateren en de Oostzee. De vloot raakte na de Tweede Wereldoorlog uit gebruik.  Zo’n vierhonderd schepen zijn door liefhebbers opgelapt en weer in traditionele staat ‘in de vaart’. De manier waarop dat gebeurt is wereldwijd uniek; de schepen zijn particulier bezit van charteraars die de vloot onderhouden met de inkomsten uit  schoolreisjes, bedrijfsuitjes en vakanties.   Tijdens de coronacrisis bleek al hoe kwetsbaar dat chartermodel kan zijn. Door het stilvallen van het toerisme dreigden de schippers failliet te gaan ,  waardoor hun schepen uit de vaart zouden raken. Dat proces is onomkeerbaar: als een traditioneel schip zijn certificaten verliest, kan het nooit meer als zodanig terug het water op en moet het worden omgebouwd volgens de eisen van een moderne boot. Met zo’n 7 miljoen euro aan overheidssteun wist de historische vloot de crisis te overleven. Het ongeluk op de Risico vestigt de aandacht opnieuw op de sector, met haar particuliere eigenaren die zelf de verantwoordelijkheid dragen over de veiligheid op hun schip.   Dit vak vereist constante zelftwijfel, dat is les één Paul van Ommen beroepsvereniging Na het ongeval in 2016 kwam de Onderzoeksraad voor Veiligheid (OVV), in 2019, met een snoeihard rapport. De hele sector kreeg ervan langs, van de keurende instanties tot de beroepsvereniging en de schippers zelf. Specialistische kennis over het onderhoud van de oude schepen zou in de hele keten tekortschieten.   „Er zit veel gespecialiseerde kennis in deze niche-sector”, zegt Paul van Ommen, directeur van de vereniging voor beroepschartervaart BBZ. „Maar onze schippers zijn ook autonome types die hun eigen schip het beste kennen. Daardoor ontstonden te veel  opvattingen over hoe je de  schepen zou moeten onderhouden en inspecteren. De een controleerde de mast eens per twee jaar, de ander als hij toevallig de mast in moest. Dat was een zwakte in ons systeem.” Naar aanleiding van de aanbevelingen uit het OVV-rapport zette de beroepsvereniging zo’n drie jaar geleden fors in op het vergroten en delen van kennis binnen de sector. Branche-normen  moesten helderheid en eenduidigheid verschaffen over hoe schippers voor hun boot moeten zorgen, zoals met richtlijnen voor het onderhouden en inspecteren van houten gieken en masten. Dat nu opnieuw sprake is van rottend hout roept ongemakkelijke vragen op: was het ongeluk redelijkerwijs te voorkomen als de  richtlijnen beter waren opgevolgd? Of ziet de sector collectief en structureel iets over het hoofd? De OVV heeft aangekondigd opnieuw een onderzoek in te stellen.  De telefoon staat intussen roodgloeiend bij mastenmaker Piet Blaauw uit Stavoren. Al zeven schippers hebben  een nieuwe mast of giek besteld en hij verwacht dat er nog een hoop zullen volgen. Zo gaat het steeds als er een ongeluk gebeurt met een van de oude houten schepen, vertelt hij. Ook  Minnaard hing  bij hem aan de lijn om voorzichtig te informeren naar een stalen mast en giek.    Blaauw heeft een paar stammen bij de zagerij liggen en geeft toe: die stukken hout zijn ‘een gesloten boek’ voor hem. „Je kunt niet weten wat er midden in die stam zit, behalve met röntgentechnieken, maar dat is nog onbetaalbaar.” En inderdaad, een houten mast die decennia mee zou moeten gaan kan door een klein scheurtje in het hout ineens nog maar tien jaar veilig zijn. Maar, nuanceert hij, als je hout goed onderhoudt is het net zo goed als  staal. Het is flexibeler en gaat langer mee. Een stalen mast kan bovendien net zo goed vollopen en van binnenuit gaan roesten. „Hout wordt pas gevaarlijk als het in onkundige handen is en geen aandacht krijgt, maar dat geldt net zo goed voor staal.” Boosheid, verdriet en angst overheersten bij de schippers die daags na het ongeluk aanschoven bij een door de BBZ georganiseerde bijeenkomst, herinnert Paul van Ommen zich. „Zo’n ongeval grijpt iedereen aan, omdat niemand in zijn of haar eigen onfeilbaarheid gelooft. Dit vak vereist constante zelftwijfel, dat is les één op de zeevaartschool. Als je gelooft dat de schipper die zo’n ongeluk overkomt een rotte appel in het vak is, dan bevestig je dat je een blinde vlek hebt voor je eigen tekortkomingen.  Daarom hakt zo’n ongeval er ook zo zwaar in. Iedereen denkt: dit had mij kunnen overkomen.”||https://www.nrc.nl//nieuws/2022/09/11/bruine-schippers-vrezen-houtrot-a4141530
2022-09-12||‘Evenepoel was de enige echte leider’||Van de rode gebakjes van bakkerij Bossuyt bij zijn woonplaats Schepdaal tot een rode fiets in de slotrit naar Madrid. Remco Evenepoel (22) verenigt België in de kleur van de leiderstrui waarin hij zondag de Ronde van Spanje won. Hij is de eerste Belg die een van de drie grote rondes wint sinds Johan De Muynck 44 jaar geleden in de Giro. En wat in België ook telt: hij wint zijn eerste grote ronde zelfs op jongere leeftijd dan Eddy Merckx, de beste aller tijden. „Dit betekent dat we de komende tien jaar met vertrouwen naar de grote rondes kunnen kijken en mogen verwachten dat een Belg meedoet om de eindzege”, jubelde televisiecommentator José De Cauwer op Sporza nadat Evenepoel zijn eindzege in de Vuelta zaterdag zeker had gesteld met een solide prestatie in de laatste bergrit, gewonnen door Richard Carapaz. Zondag won Juan Sebastián Molano de laatste rit in Madrid. Belgische wielerliefhebbers kennen de unieke prestaties van Merckx: vijf eindzeges in de Tour, vijf in de Giro en eentje in de Vuelta. Kan Evenepoel dat ook? De kopman van Quick-Step Alpha Vinyl liet in Spanje zien dat hij genoeg wapens heeft om een drieweekse ronde te winnen. Op de steile korte klim van Les Praeres reed hij in de negende etappe al zijn concurrenten op achterstand. Twee dagen later deed hij dat in de tijdrit opnieuw en hij won in de slotweek een bergrit. Misschien nog belangrijker: Evenepoel raakte geen moment in de war toen hij in de zware bergritten in het voorlaatste weekeinde moest lossen bij zijn belangrijkste concurrenten Primoz Roglic en Enric Mas. Hij beperkte zijn verlies en behield de rode leiderstrui. Toen Roglic moest opgeven na een val in de zestiende etappe naar Tomares kon de eindzege hem nauwelijks nog ontgaan. „Het is maar de vraag of Roglic deze Vuelta had kunnen winnen”, zei De Cauwer over de kopman van Jumbo-Visma, die de Spaanse ronde al drie keer won. De Belgische oud-renner en meesterknecht van Hennie Kuiper ontdekte bij Evenepoel deze Vuelta nog een essentiële kwaliteit. „Ik heb geen enkele ander renner zoveel leiderschap zien uitstralen. Remco Evenepoel was de enige echte leider in deze Vuelta.” Wielerminnend België kijkt al uit naar het Tourdebuut van Evenepoel, eerder dit seizoen winnaar van de klassieker Luik-Bastenaken-Luik en de Clasica San Sebastian. Ploegbaas Patrick Lefevere houdt een slag om de arm en stelde eerder dat zijn kopman pas in 2024 in de Tour zal starten. Maar in de Vuelta bleek alvast dat zijn ploeg naast successen in eendagswedstrijden ook een drieweekse ronde kan domineren in dienst van Evenepoel. Wat de Nederlandse renners betreft viel de jonge Thymen Arensman op, die na zijn zege in de koninginnerit zaterdag tweede werd in de laatste bergrit en in het klassement als zesde eindigde. De meest opvallende prestatie leverde Annemiek van Vleuten bij de vrouwen, die hun  naar vijf dagen uitgebreide Vuelta  enigszins in de schaduw reden van de slotweek bij  de mannen. Van Vleuten was na eindzeges in de Giro (over tien etappes)  en de Tour (acht ritten) nu ook  de beste. Drie rondes winnen in één seizoen, dat lukte zelfs Eddy Merckx nooit.||https://www.nrc.nl//nieuws/2022/09/11/evenepoel-was-de-enige-echte-leider-a4141525
2022-09-12||Hij was ‘uitgeput’ en begon te spugen||De strafzaak tegen  Teamur lijkt er een van dertien in een dozijn. Een incident met een verward persoon die scheldt en dreigt. Dat gebeurde hem dit jaar al een paar keer. Teamur raakt makkelijk van de kook als hij met hulpverleners of handhavers praat. Bij een poging om te worden opgenomen („ik was uitgeput”) in een ggz-instelling stelde hij zich zo dreigend op dat hij door de politie werd afgevoerd. In de cel bespuugde hij een arrestantenverzorger („kankerwijf!”)  die hem eten bracht. Zij eist 350 euro vergoeding. In detentie is Teamur gekalmeerd – rust en regelmaat, zegt hij, „ik doe weer mee”. Hij had de ggz wijsgemaakt dat hij suïcidaal was en chloor had gedronken. Maar hij was moe, hongerig, wanhopig en wilde aandacht. Hij belde zelf de  ambulance. Maar bij de kliniek vroegen ze: wat wilt u van ons? Daar werd hij boos van. Dat hij ‘pang pang’ heeft gezegd, geeft hij toe. Maar niet dat hij een wapen zou  laten komen om  de arts en de verpleegkundige „in de kofferbak” te doen. „Ik heb beledigd, maar niet bedreigd!” Leven van kliniek naar  gevangenis, de straat of ‘logeren’. Op het ritme  van alcohol, wiet, cocaïne Pas als zijn persoon wordt besproken, is duidelijk waarom er drie rechters  zitten. De officier stuurt aan op tbs: dwangopname voor langere tijd en een celstraf van vijf maanden. Teamur heeft een strafblad van 26 pagina’s. Hij zit al 104 dagen in voorarrest. Zijn leven speelt zich af tussen kliniek, gevangenis, en ‘logeren’  bij familie of kennissen. Alles op het ritme van cannabis, alcohol en cocaïne. Vrijwel al z’n contacten met hulpverleners of gezagdragers lopen uit de hand. En hij steelt. Eenmaal kwam hij dicht bij de inrichting voor stelselmatige daders, maar die straf bleef voorwaardelijk.  De psychiater en psycholoog beoordelen hem als licht verminderd toerekeningsvatbaar. Tijdens de incidenten was hij vermoedelijk licht psychotisch. De recidivekans zónder behandeling is hoog.  Teamur kan zich in de diagnose redelijk vinden, alleen acht hij zichzelf niet psychotisch. Plaatsing in een forensisch psychiatrische kliniek vindt hij oké, maar niet in een kliniek voor verslaafden: „Ik gebruik niet meer.” „Logisch, u zit in de gevangenis”, zegt de rechter. Maar Teamur weet zeker dat  zijn leven van roes naar roes voorbij is.    De officier concludeert dat „meneer geholpen moet worden”.  Er zit een patroon in „wat meneer doet en soms ook weer vergeet”. Hij is agressief, onberekenbaar en onbeschoft. Er is wel één probleem: het bewijs is nogal zwak. De officier geeft het toe, de advocaat eist met enig zelfvertrouwen vrijspraak, en de rechter somt licht kritisch de stukken in het dossier op. „Een paar processen-verbaal van bevindingen”, waaronder één die  een dag van tevoren werd toegevoegd. De ggz-arts mocht nog eens verklaren wat de verpleegkundige hem vertelde over Teamur. En twee aangiften. Veel getuigen verklaren „van horen zeggen”. Men heeft wel „tumult” gehoord, maar niet de bedreigingen.  De politie had er meer werk in kunnen steken, geeft de officier toe. Maar die kon ook niet weten dat déze bedreiging de kapstok zou worden voor vier jaar tbs, gevolgd door toezicht en begeleid wonen. „Meneer moet  getraind worden om de hulp die hij wil hebben ook te accepteren.” Teamur is niet gevaarlijk, maar wel bedreigend en zeer hinderlijk.  De advocaat hamert op het bewijs. Voor de bedreiging is er maar één getuige, de verpleegkundige die aangifte deed. En één getuige is géén getuige, luidt een hoofdregel uit het strafrecht. Alle bewijsmiddelen in het dossier „leiden naar één persoon die het gehoord heeft”. De advocaat vindt de maatregel ook niet in verhouding tot de feiten. Hij  wijst erop dat zijn cliënt nooit gewelddadig is geweest, z’n bedreigingen ten spijt.  De rechtbank neemt twee weken later alle bezwaren van de advocaat over. Alleen het spugen en beledigen van de arrestantenverzorger, dat Teamur  erkende, is bewezen. Voor het incident bij de kliniek is te weinig bewijs. Teamur krijgt een maand cel en komt meteen vrij. De proeftijd van een eerdere veroordeling wordt met een jaar verlengd.  350 euro voor de arrestantenverzorger vindt de rechtbank niet onderbouwd.  Advocaat: mr. E. van Reydt Officier van justitie: mr. C. de Kimpe Rechters: mr. A.M.H. van Geerars, mr. P. van Putters, mr. F.W.H. van den Emster 
Nieuwsbrief
		NRC Recht & Onrecht
	 
		Een gids door de rechtsstaat – de beste stukken over veiligheid, misdaad en mensenrechten
	||https://www.nrc.nl//nieuws/2022/09/11/hij-was-uitgeput-en-begon-te-spugen-a4141518
2022-09-12||Hoe freelance-journalisten  opboksen tegen het krantenduopolie||Helga van Kooten (51), zelfstandig journalist voor verschillende dagbladen, moest er „een dag van bijkomen”. Ze had eerder al wel een mailtje gezien dat er bij het Algemeen Dagblad (AD), waar ze eindredactiewerk doet, dingen gingen veranderen. Maar ze had zich er nog niet in verdiept – te druk. Bovendien: „Na zestien jaar voor het AD werken was ik sceptisch geworden.” Tot een tweede mailtje aankondigde dat haar uurtarief per 1 juli omhoog zou schieten van 32 naar 42,50 euro. Van haar slechtst betalende opdrachtgever werd het AD de best betalende. En dat terwijl Van Kooten toen ze als eindredacteur begon nog door een leidinggevende zou zijn gezegd: „Denk maar niet dat je ooit een cent meer zult krijgen.” Wat was er gebeurd? AD-uitgever DPG Media had met journalistenvakbond NVJ afspraken gemaakt over tarieven voor haar freelancers (volgens DPG 4.000 à 5.000 mensen). Een lang gekoesterde wens van de NVJ om het leven collectief beter te maken voor zzp-journalisten, die per uur of woord worden betaald, was vervuld. In een  ‘Werkcode’ (zie inzet) was afgesproken dat freelancers omgerekend hetzelfde gingen verdienen als journalisten in vaste dienst, plus 67 procent om verzekeringen, belasting, vrije dagen te kunnen betalen. „Eindelijk een gelijk speelveld voor journalisten”, juichte de NVJ. Collectieve afspraken voor freelancejournalisten waren lang niet toegestaan  wegens regels tegen kartelvorming, vertelt Milen van Boldrik, secretaris freelancerszaken bij de NVJ. „Freelancers werden als ondernemers gezien. Maar door de situatie dat de krantenmarkt  wordt gedomineerd door twee grote uitgevers hebben ze heel weinig marktmacht. Dan moet je collectief je belangen kunnen behartigen.” Dat erkende ook de Autortiteit Consument en Markt (ACM), toezichthouder op eerlijke concurrentie. De Werkcode is een vrijwel uniek fenomeen, zegt Nicole Cohen van de Universiteit van Toronto, die onderzoekt hoe journalisten hun belangen behartigen. Ze zegt dat de Nederlandse freelancers slim hebben ingespeeld op het ontstaan van steeds grotere mediaconcerns, een proces dat zich wereldwijd voltrekt. „Mediaconcentratie is meestal niet goed voor journalisten, omdat de motivatie kostenbesparing is. Grote uitgevers profiteren ervan dat freelancers nauwelijks ergens anders hun werk kunnen aanbieden.” Met het afdwingen van de Werkcode leek de grootte van DPG Media juist in het voordeel van freelancers te zijn omgebogen. In één klap gingen duizenden zzp-journalisten erop vooruit, vooral zij die op uurbasis werken en eerder soms 23 euro kregen. De Werkcode was de climax van jarenlange discussie over hoe de twee grote krantenuitgevers, Mediahuis en DPG Media (veruit de grootste), met freelancers omgaan. Begin 2019 legden bijna 500 fotojournalisten een dag hun werk neer. Bij NRC deden in 2020 ruim vijftig freelance bureauredacteuren hetzelfde. Hun actie inspireerde Trouw weer, waar 126 freelancers én vaste redacteuren een protestbrief aan de hoofdredactie stuurden. „Steeds meer freelancers beseften dat hun tarieven al jaren stilstonden en dat ze er steeds minder goed van konden leven. De salarissen van vaste werknemers stegen dankzij CAO-afspraken wél”, zegt Remke de Lange, woordvoerder van een kerngroep van Trouw-freelancers. Onder de tarievendiscussie schuilt vermeend gebrek aan waardering. Zo luidde de klacht in de Trouw-brief dat er geen freelancers in interne organen als de ondernemingsraad zetelen. En dat terwijl, hadden Trouw-freelancers eerder berekend, de krant voor 40 procent door hen wordt gemaakt. AD-freelancers herinneren zich nog goed hoe zij in 2017 midden op de dag naar huis werden gestuurd omdat de budgetten waren overschreden. Dat freelancers hun heil steeds meer in collectieve actie zoeken, komt mede doordat individueel onderhandelen moeilijk zou zijn. „Je wordt als ondernemer geacht zelf afspraken met je opdrachtgever te maken. Maar daarvan is bij DPG geen sprake: het tarief staat vast”, zegt Vincent Weggemans (51), eindredacteur voor Trouw en Het Parool – zijn „slechtst betaalde klussen ooit”. Weggemans werkt ook voor bedrijven die hem als tekstschrijver inhuren. „Daarvoor vraag ik 85 euro per uur. Om de een of andere reden denken kranten dat 35 euro (zijn nieuwe tarief bij Trouw, red.) heel netjes is.” Hij blijft toch voor kranten werken, omdat hij journalistiek werk belangrijker vindt – en leuker. Freelance journalisten worden op allerlei manieren betaald: per uur (voor bureauredacteuren), per woord, teken, regel, pagina of foto. In de Werkcode van DPG is afgesproken dat die tarieven voortaan meestijgen met de CAO-lonen. Het bodemtarief wordt 30 euro per uur. En regionale fotografen krijgen minstens 65 euro per klus (voorheen 55). Alle bedragen zijn gebaseerd op het uitgangspunt dat freelancers 167 procent zouden moeten verdienen van CAO-lonen, om zo onder andere belastingen, vakantiedagen en verzekeringen te kunnen betalen.  Freelancejournalisten hebben steeds meer collectieve stootkracht: mede door de vele dagbladenfusies, en daarmee gepaard gaande ontslagrondes, is een steeds groter deel van de NVJ-leden freelancer, nu ruim 40 procent van de 8.300 NVJ-leden. Zij vervullen soms belangrijke functies als eindredacteur of buitenlandcorrespondent. Hun beloning past volgens critici niet bij die verantwoordelijkheden, wat de kwaliteit van de journalistiek en haar democratische functie uiteindelijk zou kunnen schaden. „Het betekent bijvoorbeeld dat correspondenten minder op reportage gaan”, zegt Weggemans. De Werkcode is nog niet het einde van de discussie, blijkt uit gesprekken met tien DPG-freelancers. De helft wilde niet met zijn naam in NRC, mede omdat ze hun opdrachtgever niet willen verliezen. Onder schrijvende freelancers, die per woord of karakter betaald krijgen, is onvrede ontstaan. In de Werkcode staat dat ook zij omgerekend minstens 30 euro per uur moeten verdienen. Hoe meer „ervaring en expertise ze hebben”, hoe hoger hun tarief moet worden.  Maar bij het AD en Het Parool blijven de bestaande woord- en tekentarieven gelden, bevestigen deze kranten - afgezien van een jaarlijkse inflatiecorrectie. Volgens freelancers van de landelijke DPG-kranten Trouw en de Volkskrant is dit ook hen verteld. Trouw laat weten de afspraken zoals die door DPG gemaakt zijn na te komen. De Volkskrant zegt overtuigd te zijn de afspraken na te leven, maar kan niet op details ingaan omdat het om individuele afspraken gaat. Volgens zakelijk directeur van DPG Bart Verkade heeft de NVJ te hoge verwachtingen gewekt bij freelancers. Op zijn kantoor vertelt hij dat de oude tarieven gemiddeld genomen al aan de Werkcode voldeden. Voor ervaren of specialistische krachten zijn hogere tarieven mogelijk. Alleen bij de regionale kranten stijgen de basistarieven per woord substantieel. Ze weten niet hoeveel tijd we in onze stukken stoppen. Of ze doen of ze het niet weten
			 Volgens groepen kritische freelancers die zich intern roeren klopt het niet dat hun tarieven bij hun kranten al correspondeerden met de Werkcode. Freelance wetenschapsjournalist van de Volkskrant Jop de Vrieze: „Ze weten kennelijk niet hoeveel tijd wij in onze stukken stoppen. Of ze doen alsof ze het niet weten.” Daarnaast is onder freelance eindredacteuren verwarring ontstaan. De Werkcode schrijft voor dat hun tarief gebaseerd moet zijn op de CAO-salarisschaal die bij eindredacteuren in vaste dienst hoort. In de CAO staat dat dit schaal 7 is. Meerdere redacties bieden hun freelance eindredacteuren sinds de Werkcode een tarief dat op schaal 6 gebaseerd is. Verkade wijst erop dat in de CAO óók staat dat het redacties vrijstaat af te wijken van deze indeling. „Ook een deel van onze eindredacteuren in vaste dienst is lager dan schaal 7 ingedeeld.” Parool-hoofdredacteur Kamilla Leupen licht  toe dat haar freelance eindredacteuren minder zware verantwoordelijkheden hebben dan eindredacteuren in vaste dienst, die bijvoorbeeld ook coördinerend werk doen. Vandaar dat hun tarief op een lagere schaal is gebaseerd. Een ervaren freelancer heeft naar aanleiding hiervan haar conclusies getrokken en is gestopt met eindredactie voor Het Parool. „Wij zien het toch echt anders”, zegt Van Boldrik (NVJ) over de uitleg van DPG-man Verkade. Een  eindredacteur hoort in schaal 7, zegt ze. „Hiervan afwijken kan wat ons betreft niet.” De NVJ zegt met DPG in gesprek te gaan. Tussen de NVJ en DPG liep het voor de Werkcode al jaren moeizaam. Onderhandelingen over hogere tarieven liepen lange tijd op niets uit. In 2019 haalde de NVJ daarom met twee freelancers van DPG’s regiokranten een ‘breekijzer’ tevoorschijn: een rechtszaak tegen DPG. De bond deed een beroep op een wet uit 2015 die voorschreef dat creatieve freelancers recht hebben op een ‘billijke vergoeding’. De rechter oordeelde dat de twee freelancers recht hadden op zo’n 50 procent hogere vergoedingen. DPG ging in hoger beroep. Vorig jaar gaf de NVJ gas met een tweede rechtszaak van opnieuw twee DPG-freelancers.  Na jaren met de voorhoofden tegen elkaar gestaan te hebben waren beide partijen moegestreden. De uitgever en de vakbond sloten, mede op aandringen van de rechter, een akkoord. NVJ-leden die voor DPG freelanceten stemden met een Noord-Koreaanse 98 procent in met de Werkcode. In het persbericht zei DPG trots dat het billijke tarieven kon gaan betalen, omdat het bedrijf nu „kerngezond” was (winst in 2021: 228 miljoen euro). Waren de tarieven voorheen dan niet billijk? „Wel gezien onze financiële situatie destijds”, zegt Verkade. Maar in 2018, kort voordat de eerste rechtszaak aanving, maakte DPG reeds 125 miljoen winst. Toch waren de tijden in de krantensector toen nog te onzeker, zegt Verkade. DPG was nooit een wanbetaler en als mensen wel vonden of vinden dat het niet uitkomt met de tijd die ze erin stoppen, dan kunnen ze nee zeggen, vindt hij. „De wet is er niet om te regelen dat mensen rond kunnen komen.” Volgens enkele kritische freelancers lost de Werkcode de scheve machtsverhouding tussen hen en de grote concerns  niet helemaal op. Zo blijft overstappen naar een concurrent die beter betaalt lastig. Op regionaal niveau is er bijvoorbeeld meestal maar één krant. „Vroeger kon je uitwijken als je niet tevreden was”, zegt Eric Brinkhorst, mede-initiatiefnemer van de fotografenstaking in 2019. Hij maakt in het oosten van Nederland nieuwsfoto’s voor NRC, AD en Twentsche Courant/Tubantia. Om goed rond te komen is hij steeds minder voor kranten en meer voor bedrijven gaan fotograferen. Met zijn tarieven bij NRC en AD is hij op dit moment tevreden, maar niet met die van Tubantia, die als regiokrant vaak 65 euro per opdracht betaalt. Bovendien kunnen foto’s van freelancers in andere DPG-regiokranten doorgeplaatst worden, zonder extra betaling. Ook geschreven werk mag DPG volgens haar freelance voorwaarden onbeperkt doorplaatsen. Door de afspraken kunnen freelancers hun werk aan minder potentiële klanten verkopen. Een freelancer kan zijn artikel bijvoorbeeld niet in aangepaste vorm ook aan een Vlaamse krant van DPG verkopen – want die heeft de rechten er al op. Een deel weigert daarom momenteel om vernieuwde voorwaarden waarin deze afspraak wordt bestendigd te tekenen. Volgens DPG gaat het om een enkeling. Hoe representatief de meer uitgesproken freelancers zijn, is moeilijk te zeggen. Bij degenen die in stilte hun werk doen kan dat duiden op tevredenheid, maar ook op angst. Volgens fotograaf Brinkhorst geldt dit bijvoorbeeld voor een aantal van zijn collega-fotografen in zijn regio oost-Nederland, die te afhankelijk van hun regiokrant zijn om te protesteren. DPG-directeur Verkade: „Ik herken me niet in het beeld dat het eng zou zijn om bij ons aan te kloppen.” Krantenuitgevers zien het zelf juist als voordeel dat ze steeds groter worden. Hun branchevereniging riep onlangs de overheid op om fusies niet tegen te houden.  Volgens Brinkhorst worden freelancers tegen elkaar uitgespeeld: als de één een ‘onderbetaalde’ klus niet aanneemt, doet een ander dat wel. Maar op dit moment zijn het juist de NVJ en lobbyende freelancers die de grote uitgevers tegen elkaar proberen uit te spelen. Want hoewel de invoering van de nieuwe afspraken bij DPG nog met kinderziektes kampt, probeert de vakbond Mediahuis te bewegen om de Werkcode ook te ondertekenen, met het argument dat Mediahuis nu het ‘slechtste jongetje van de klas’ is. Mediahuis is ook uitgever van NRC, waar freelancers Menno Sedee en Jolanda van de Beld fungeren als interne aanspreekpunten voor freelancers. Sedee vreest dat kranten zich achter collectieve afspraken kunnen verschuilen wanneer freelancers individueel proberen te onderhandelen. „Zo van: je krijgt al elk jaar een verhoging. Dat is het nadeel van collectief onderhandelen: het haalt vrijheid bij je weg.” Van de Beld is het daar deels mee eens. „In de ideale wereld doe je het inderdaad zelf. Maar die ideale situatie is er niet. Die heeft ook te maken met de grote spelers, die naar elkaars tarieven wijzen en zeggen dat het bij de ander hetzelfde is.” Jop de Vrieze van de Volkskrant zegt dat freelancers het ijzer moeten smeden nu de Werkcode het heet heeft gemaakt. „Als we nú niks doen gaan we stilzwijgend mee in het standpunt van de kranten dat ze al goed betalen.” Ook Remke de Lange, die deze week weer samen met haar freelancecollega’s in gesprek gaat met de Trouw-hoofdredactie, hoopt dat het freelanceverzet niet verstomt. „We zeggen tegen iedereen: blijf rumoerig.” NVJ-secretaris Van Boldrik is al met al nog steeds trots op de Werkcode. „Negatieve uitwassen als een uurtarief van 23 euro zijn nu uit de markt. Voor anderen maakt de Werkcode inzichtelijker dan ooit dat ze minder betaald krijgen dan collega’s in vaste dienst. Hoe cru het ook klinkt, dat is óók winst.” Ook DPG-directeur Verkade vertelt dat hij trots is. Trots dat ‘zijn’ kranten, mede dankzij het vormen van twee sterke concerns, weer groeien. „Al sinds ik in 1979 in de dagbladjournalistiek begon wordt het einde van de krant voorspeld.” Anno 2022 groeien kranten qua digitale abonnees weer. En nu delen ook freelancers mee in die relatieve voorspoed, stelt hij. „Prijs de dag.” Na een staking in 2020 kreeg een aantal bureaufreelancers van NRC een jaarcontract. Anderen is duidelijk gemaakt dat dit er voor hen niet in zat. „Er waren wat terechte zorgen omdat mensen niet wisten wat hun perspectief was. Sindsdien geven we hierover helderheid”, zegt plaatsvervangend hoofdredacteur Elske Schouten. In 2021 stuurden 180 NRC’ers (vast en freelance) een brief aan de krant waarin ze pleitten voor hogere tarieven. Ook bepleitte een groep NRC-fotografen dat jaar tariefsverhoging. Per 1 januari 2022 verhoogde de krant het bodemtarief voor bureauredacteuren naar 27,50 euro per uur. Daarnaast kwam er voor schrijvende freelancers een extra hoog woordtarief. Het tarief voor fotografen steeg met zo’n tien procent.  NRC Media heeft goed contact met de NVJ maar staat op dit moment niet open voor het invoeren van een nieuwe Werkcode, zegt CEO Dominic Stas. Reden is dat de afspraken op 1 januari nog „naar algemene tevredenheid” vernieuwd zijn. De freelancetarieven van NRC worden niet automatisch gecorrigeerd voor inflatie. In tegenstelling tot bij DPG moeten Mediahuis-kranten die NRC-stukken van freelancers willen doorplaatsen hun daar een vergoeding voor betalen.||https://www.nrc.nl//nieuws/2022/09/11/hoe-freelance-journalisten-opboksen-tegen-het-krantenduopolie-a4141395
2022-09-12||‘Wij gameschrijvers gaan over liefde, haat en verlossing’, zegt Ben McCaw, verhaalontwerper van blockbustergames||Filmscenarist worden, dát was de droom van de Amerikaan Ben McCaw. Na de middelbare school ging hij er vol voor: eerst de filmacademie, daarna Hollywood. Een stressvol bestaan. Om te relaxen zakte hij regelmatig uit in een stoel om games te spelen – even weg uit de film- en televisiewereld.  Dat al die games gebruik maakten van het geschreven woord, dat kwam geen moment bij hem op. „Schrijven voor games? Ik wist niet dat dat überhaupt een beroep was! Misschien omdat games vroeger gewoon nog niet zo veel tekst hadden.” Het is een gedachtekronkel die hij duidelijk nog steeds probeert te ontrafelen.  Je ziet ze zelden in beeld, soms moet je zoeken naar hun naam in het colofon of de aftiteling. Maar ze zijn wel essentieel voor de media die je consumeert. Hoog tijd om de ambachtsmensen achter de schermen te leren kennen. In een reeks van twaalf interviews laat NRC zien hoe media functioneren aan de hand van de mensen die er werken. Deze keer: de gameschrijver Het is inmiddels 2022, en online wordt er door insiders en fans gediscussieerd over wat de naam van dat beroep eigenlijk moet zijn. ‘Gameschrijver’? Of impliceert dat woord teveel dat games, net als films en televisie, één iemand hebben die een lap tekst inlevert waar de rest van het team vervolgens mee aan de slag gaat? Games zijn vaak dynamischer dan dat: een spel dat je alleen maar bij de hand pakt en langs van tevoren bedachte scènes sleept wordt inmiddels gezien als een tikkeltje ouderwets. Nee, in een game moet je kunnen dóen, niet alleen passief kijken: je speurt bijvoorbeeld zelf in een omgeving naar boeken met informatie, of kiest wat het hoofdpersonage gaat zeggen, tegen wie, waar en wanneer. Wil Ben McCaw daarom ook liever narrative designer – verhaalontwerper – worden genoemd? „Mwah. Ik gebruik die term en gameschrijver zelf door elkaar”, zegt hij in een video-gesprek. Het tekent McCaw: hij houdt zich graag op de vlakte. Een goede game maken, dat is gewoon een ambacht als geen ander. Het maakt niet uit wat voor sticker je erop plakt.  In 2007 kreeg hij de kans om een voorstel te doen voor een viertal korte films op basis van de Assassin’s Creed-games voor de Franse gamegigant Ubisoft, vertelt hij – een vriend had hem erop gewezen. Het project liep nergens op uit, maar hij mocht tekst blijven leveren voor games van het bedrijf. „Op een gegeven moment realiseerde ik me dat mijn werk voor film niet zo liep zoals ik wilde. Tegelijk raakte ik steeds meer geïntrigeerd door gamewerk. Ik koos toen om hier naar Amsterdam te komen, fulltime voor Guerrilla te werken –  de beste beslissing die ik ooit genomen heb.” Guerrilla is de studio die Nederland op de kaart zette in de game-industrie: voor eigenaar Sony maakten ze eerst schietgamereeks Killzone (2004-2013), daarna Horizon Zero Dawn (2017), een post-apocalyptische avonturengame waarvan 20 miljoen stuks zijn verkocht. McCaw gaf leiding aan het schrijversteam van die game – voor opvolger Horizon Forbidden West (2022) kreeg hij promotie tot narrative director, de regisseur die verantwoordelijk is voor het verhaal. De Horizon-reeks speelt zich af in een verre toekomst. Primitieve stammen proberen een bestaan op te bouwen tussen de ruïnes van de oude samenleving. Dan slaan de robotdieren waar ze mee samenleefden op hol, en de jonge jager Aloy ontdekt dat hun ecosysteem op instorten staat. Wat volgt is zowel een emotioneel actieverhaal als een aanklacht tegen  de menselijke impact op het milieu, waarin spelers deze nieuwe aarde vrij kunnen verkennen. „We begonnen hier niet aan met het idee dat we games over klimaatverandering zouden maken”, zegt McCaw meteen. De studio wilde vooral een ‘goede actiegame’ maken – een proces dat niet begint bij McCaw’s schrijfteam. De man-van-het-verhaal schuift weliswaar al vroeg aan wanneer de studio aan een nieuwe game begint, maar om te luisteren. „In het begin spreek ik met collega’s van andere afdelingen over wat de belangrijkste elementen van het spel worden”, zegt McCaw. „Hoe gaat de game er visueel uitzien? En wat zijn de belangrijkste game-ontwerptechnische elementen – met andere woorden, wat zal de speler het grootste gedeelte van de tijd doen in onze game?” Games bestaan uit heel veel lagen, van concept-tekening tot schrijfwerk tot belichting en alle techniek daaronder. Het begint echter met de ‘core gameplay loop’, een benaming voor de zich herhalende activiteit die de speler het meeste zal doen tijdens de game: een vijand zoeken en  neerschieten, bijvoorbeeld. Pas als die bepaald is, is McCaw aan zet. „Wat wij doen lijkt wel een beetje op de schrijverskamer voor tv-series: we verzamelen ons in één ruimte, en we schrijven de belangrijkste momenten uit het verhaal op plakkertjes. Bij een tv-serie denk je dan aan scènes. Wij denken in termen van quests en cutscenes”, zegt McCaw. Quests zijn missies waarbij de speler een activiteit uitvoert,  cutscenes geanimeerde filmpjes met personages die het verhaal op een meer filmische manier voortzetten. Soms kan de speler invloed uitoefenen op de loop van zo’n cutscene. „Uiteindelijk willen wij ervoor zorgen dat jij, als speler, emotioneel betrokken raakt bij alles wat je in de game doet. Ik bedoel, sowieso hebben onze spelers hopelijk een emotionele reactie op wat ze doen, zoals de spanning van een gevecht of het plezier van de ontdekkingsreis. Maar waar wij als schrijvers over gaan, zijn de basisemoties van de menselijke ziel: liefde en haat en verlossing.” De games van Guerrilla lijken wat verhaalstructuur betreft iets meer op televisie dan sommige andere games, zegt McCaw. Er zijn betrekkelijk veel cutscenes, waar andere games er voor kiezen om hun verhaal meer via quests te vertellen of waarbij het verhaal zonder gesproken tekst wordt gecommuniceerd. „Toch is er verschil tussen dit en het werk dat ik voor de televisie deed: wij moeten rekening houden met de invloed van de speler”, zegt McCaw. Ben McCaw studeerde in 1999 af als scenarioschrijver aan de filmacademie van Columbia University in New York. Hij zette zijn eerste stappen in de game-industrie bij de Franse gamegigant Ubisoft, waar hij als freelancer onder andere werkte aan Prince of Persia: The Forgotten Sands (2010).  In 2014 koos hij voor een fulltime baan als schrijver bij het Nederlandse Guerrilla. Samen met zijn team won hij in 2018 een prijs van de Writer’s Guild of America voor zijn werk aan Horizon Zero Dawn (2017). Wat bedoelt hij daar precies mee? „Je hebt games waarbij een speler veel keuzes maakt die het verhaal enorm kunnen veranderen. Dat is bij ons niet zo”, zegt McCaw. „Maar de speler kan zelf kiezen in welke volgorde hij of zij missies uitvoert, welke andere activiteiten hij of zij wil doen, dat soort dingen.” Denk aan een situatie waarin de held aankomt bij een mijn waar net een ongeluk is gebeurd. Loop je aan de mijn voorbij, dan zal de geliefde van een getroffen mijnwerker in de stad verderop een andere reactie op jou hebben dan wanneer je die mijnwerker al hebt gered. McCaw noemt het „randgevallen”. „Er zijn allerlei momenten in Horizon Forbidden West die veranderen als de speler iets wel of niet gedaan heeft. Voor al die momenten moeten we speciale dialogen schrijven – een personage zegt dit als jij deze missie nog niet hebt uitgevoerd, maar zegt dat als jij die al wel hebt uitgevoerd. We proberen ervoor te zorgen dat dat zo vaak mogelijk beperkt blijft tot een zinnetje: oh, jij hebt zus en zo gedaan. Maar er zijn honderden, mogelijk zelfs duizenden randgevallen in de game.” Het schrijven zelf, bedoelt hij, is één ding. Bijhouden waar je überhaupt allemaal rekening mee moet houden, is de echte uitdaging. „Soms komen spelers in een situatie terecht waar we nog nóóit aan gedacht hadden.” Het resultaat zou een ongelofelijk dikke pil zijn als het een boek was: McCaw schat dat er zo’n 700.000 woorden in Horizon Forbidden West zitten (meer dan in Oorlog en vrede, of de gehele In de ban van de ring-trilogie van Tolkien).  „Ik was de eindredacteur voor elk van die woorden. Dat was een enorme klus”, zegt hij. Om er droogjes aan toe te voegen: „Ik weet niet of ik dat volgende keer weer  zo doe.”  Niet alles in de game bestaat uit filmisch uitgeschreven dialogen.  „We moeten bijvoorbeeld ook geroezemoes op de achtergrond schrijven. Als je een dorp in loopt en je hoort mensen om je heen praten, of je bent aan het vechten en je vijanden roepen je boos toe – dat zijn teksten die we uitschrijven in een spreadsheet.” Dat is vrij standaard in de industrie. „Gelukkig is het niet het leeuwendeel van mijn werk. Na de 47ste keer dat je een variant op ‘Ik ga je vermoorden!’ hebt geschreven voel je je best murw gebeukt.” Daarnaast schreef zijn team ook honderden dagboeken, nieuwsberichten en andere teksten die  heldin Aloy op haar pad kan vinden. Én elke letter tekst die je in de menuschermen ziet. „En de namen van elk voorwerp dat je oppakt, elk dorp, elk personage”, tikt hij af. Het is een hoop om te managen en bij te houden, maar daar heb je binnen games producers voor, vertelt McCaw. „Ik schrijf zelf nog steeds veel in de games waar ik aan werk, dat deed ik zeker ook voor Horizon Forbidden West. Ik haal daar enorm veel plezier uit.” Hij blijft wat nuchter. Een duwtje: maar wat ís er dan zo fijn aan? „Nou ja”, zegt hij. „Toen mensen de eerste scène van Horizon Forbidden West speelden, waarin Aloy droomt over de genetische moeder die ze nooit ontmoet heeft… ik hoorde dat spelers daardoor oprecht begonnen te huilen. Dat je zo’n emotionele respons krijgt op je werk, dat is ongelofelijk bevredigend.” Hij denkt er nog even over na. „Ik denk dat ik het gewoon heel fijn vind om problemen op te lossen”, besluit hij. „Als je vast zit in het verhaal, en je weet niet hoe je verder moet, en je een gesprek hebt met de andere schrijvers en opeens het licht ziet. Ik hou van dat gevoel.”||https://www.nrc.nl//nieuws/2022/09/11/van-het-geroezemoes-op-de-achtergrond-tot-de-teksten-in-het-menuscherm-ben-mccaw-schrijft-blockbustergames-a4141507
2022-09-12||Psychische hulp na een abortus is niet vanzelfsprekend||Toen Annemijn Happel (27) er tijdens de eerste echo achter kwam dat er niet één, maar twee embryo’s in haar buik groeiden, schrok ze. Haar partner was er nog niet klaar voor, vertelt ze – ze zou er alleen voor staan als ze de tweeling zou houden. „Op dat moment ging er een soort knop om. Twee kinderen opvoeden in mijn eentje, dat wilde ik niet.” Na negen weken brak ze haar zwangerschap af in een abortuskliniek. Nog altijd staat ze achter haar keuze. „Het was niet goed geweest voor mij, en ook niet voor hen”, vertelt ze. „Maar ik had er wel veel verdriet van; ik moest door een rouwproces.”  Van tevoren wist ze dat het haar zwaar zou vallen omdat ze  graag moeder wil worden, ooit. Het was een keuze die ze liever helemaal niet had willen maken. Vanaf het moment dat ze besloot tot abortus, ging ze daarom op zoek naar verwerkingshulp.  Ze had niet verwacht dat ze daar zelf zo actief naar op zoek moest. „Nazorg? Welke nazorg?”, zegt ze grappend aan de telefoon. Ze contacteerde drie organisaties die haar steeds ergens anders heen verwezen, voor ze een gespecialiseerde hulpverlener vond in een andere stad. „Gelukkig ben ik genoeg bij de pinken om zelf hulp te vinden. Het ergste vond ik dat ik flink moest betalen.” Waar abortus in Nederland toegankelijk is en gratis voor iedereen met een zorgverzekering, ligt dat voor de psychologische begeleiding ná een abortus anders. De vrouw krijgt een zwangerschapstest mee, of er wordt een afspraak ingepland om te bekijken of de zwangerschap inderdaad is afgebroken. Maar volgens deskundigen moet emotionele nazorg   laagdrempeliger. Uit onderzoek blijkt consequent dat spijt nauwelijks voorkomt na een abortus. Van de 667 ondervraagde vrouwen in een Amerikaanse studie vond bijvoorbeeld 97,5 procent meteen na de abortus al dat ze de juiste keuze had gemaakt. Na vijf jaar dacht zelfs 99 procent van de vrouwen er zo over. Maar spijt en verdriet zijn twee verschillende dingen. „Ook als een vrouw 100 procent achter haar beslissing staat, heeft ze het recht om door een verwerkingsproces heen te gaan”, zegt erkend abortusbegeleider Miriam van Kreij, die een geaccrediteerde opleiding en nascholing biedt in nazorg bij abortus. „Het kan een ingrijpende keuze zijn, maar dat betekent niet dat het de verkeerde keuze is.” Lang niet alle vrouwen die een abortus ondergaan, hebben behoefte aan emotionele nazorg. Waar sommige vrouwen de abortus als een zware beslissing ervaren met veel impact, voelen anderen juist opluchting. En die gevoelens kunnen ook tegelijkertijd bestaan. Het is niet bekend hoeveel vrouwen behoefte hebben aan nazorg, en hoeveel deze zorg daadwerkelijk ontvangen. Expertisecentrum voor ongewenste zwangerschappen Fiom  schat dat het gaat om 5 tot 8 procent van de vrouwen die abortus heeft ondergaan. In een online enquete die Van Kreij uitzette in haar netwerk gaf volgens haar een kwart van de vierhonderd deelnemers aan nazorg te hebben gemist. Annemijn Happel kon moeilijk met haar abortus omgaan en had behoefte aan hulp bij de verwerking ervan. Ze kreeg last van depressieve gevoelens, en belandde in de ziektewet. „Nu, een half jaar later, heb ik nog steeds moeite met intimiteit”, zegt ze. „Omdat de laatste persoon die daar beneden bezig is geweest een arts was.” Andere klachten die vrouwen kunnen ervaren variëren van fysieke klachten als vermoeidheid en slapeloosheid tot schuldgevoel en somberheid. Ook schaamte kan een rol spelen, tegenover anderen of zichzelf. Soms wordt nazorg niet eens als optie gezien, omdat vrouwen denken dat ze geen hulp mogen vragen bij iets waar ze zelf voor gekozen hebben. „Het is een driedelig taboe”, zegt Van Kreij. „Er rust een taboe op ongewild zwanger raken, op het besluit om de zwangerschap te stoppen, en dan ook nog op last hebben van die keuze.” Fiom krijgt subsidie van de overheid om onder andere psychosociale nazorg te verzorgen. Tot 2015 bood Fiom hiertoe face-to-face-begeleiding en groepssessies aan. Door de decentralisatie van de zorg krijgt Fiom hier  als landelijke organisatie geen financiering meer voor, omdat nazorg voortaan op gemeenteniveau geregeld moet worden. Lokale alternatieven voor deze zorg zijn echter zeer beperkt. Vrouwen kunnen bij Fiom wel nog een gratis online module volgen. „Dat is wat wij nog mogen aanbieden”, zegt beleidsspecialist Daphne Latour-Oldenhof. Deze online hulp is niet voor iedereen voldoende. Aan vrouwen die behoefte hebben aan persoonlijke begeleiding, raadt Fiom abortusbegeleiders aan uit hun opgebouwde netwerk. Als een vrouw via Fiom of een andere weg gespecialiseerde begeleiding vindt, moet ze deze vaak (deels) zelf betalen. Abortusbegeleiding wordt niet standaard vergoed, ook niet uit de aanvullende verzekering. „Terwijl dit net zo goed deel uitmaakt van het proces van de behandeling”, vindt Latour-Oldenhof. „Net als abortus zou nazorg gratis moeten zijn.” Annemijn Happel betaalt 166 euro per maand voor haar basis- en aanvullende verzekering samen. En toch betaalt ze zelf 40 van de 80 euro die elke sessie kost. De huisarts kan vrouwen soms verwijzen naar een gz-psycholoog om zorg te krijgen die volledig wordt vergoed. Maar daar lopen de wachttijden op en ontbreekt vaak de specialistische kennis. Ook informatieverstrekking kan beter. Slechts zes van de zestien abortusklinieken in Nederland spreken op hun site over hulp bij de verwerking van de abortus. Bij zeven klinieken worden cliënten voor nazorg verwezen naar de site van Fiom. Ook huisartsen spelen hierin een rol. Peter Leusink van de Expertgroep Seksuele Gezondheid van het Nederlands Huisartsen Genootschap kende de nazorgmodule van Fiom niet. „Ik heb in mijn 29 jaar als huisarts nog nooit naar Fiom doorverwezen voor nazorg.” Vrouwen die behoefte hebben aan nazorg moeten daar nu nog te vaak zelf initiatief voor nemen, blijkt uit een RIVM-rapport uit 2021.  Abortusartsen en huisartsen krijgen het advies om proactief te informeren over eventuele emotionele gevolgen en hulp, in plaats van alleen te melden dat vrouwen altijd mogen bellen als ze vastlopen. Volgens Van Kreij kost het sommige vrouwen jaren om de telefoon op te pakken en zelf achter emotionele hulp aan te gaan. „Zorgprofessionals moeten meer oog hebben voor de emotionele impact van een abortus.” De richtlijn voor abortusartsen adviseert dat er na drie weken een (telefonische) controleafspraak plaatsvindt, waarin ook gevraagd wordt naar de emotionele beleving van de vrouw. Maar in de praktijk zijn hierin verschillen tussen abortusklinieken. Operationeel directeur van vier abortusklinieken Bar-Lev Querido zegt dat klinieken een grote rol hebben in de fysieke nacontrole, maar een kleine rol in emotionele begeleiding. Tijdens de afspraak wordt in principe niet gesproken over psychosociale gevolgen of nazorg, tenzij de vrouw daar zelf naar vraagt. „Dat is niet onze kerncompetentie.” Voor directrice Sandra Kroeze van abortuskliniek VMC was de wens tot verbetering van nazorg een van de redenen om vier jaar terug een eigen kliniek te beginnen. „De nazorg zit bij het subsidiebedrag inbegrepen. En ja, dat kost tijd, maar het hoort er ook bij.” Na de abortus ligt de keuze bij de vrouw: wil ze een vervolgafspraak inplannen bij de abortuskliniek of de huisarts? Als de vrouw geen keuze maakt, wordt om anonimiteit te waarborgen vaak niet nagebeld. Sommige vrouwen willen hun telefoonnummer niet achterlaten, omdat ze hun abortus geheim willen houden. „En dat is hun goed recht”, vindt Van Kreij. „Maar er mag soms iets meer moeite worden gedaan voor een nacontrole.” Volgens deskundigen is er een reden dat zorgverleners niet te veel aandacht vestigen op de eventuele emotionele gevolgen van abortus. De anti-abortusbeweging gebruikt de behoefte aan psychologische nazorg als argument tegen abortus. In 2021 beschreef De Groene Amsterdammer hoe belastinggeld onder ChristenUnie-staatssecretaris Blokhuis (Volksgezondheid) werd gebruikt voor onderzoek naar ernstige psychische gevolgen van abortus, terwijl uit onderzoek van de Universiteit Utrecht al was gebleken dat dat verband niet bestaat. Vrouwen kunnen last of verdriet hebben van hun abortus, maar een abortus verhoogt het risico op blijvende psychische aandoeningen niet. Tot nog toe lijkt er weinig veranderd sinds Fiom in 2018 een oproep deed  voor  psychosociale nazorg. Een kwalitatief onderzoek van het RIVM onder 25 personen in 2021 concludeerde dat die nu beperkt is. In het laatste coalitieakkoord stond: ‘We verbeteren de nazorg aan vrouwen die kiezen voor zwangerschapsafbreking.’ Wat voor nazorg hiermee wordt bedoeld, kon het ministerie van VWS desgevraagd nog niet specificeren. Het ministerie verwacht in de komende maanden een Kamerbrief te sturen over de uitwerking van dit plan. Volgens Latour-Oldenhof maakt een beetje hulp al een groot verschil. Annemijn Happel heeft uiteindelijk drie sessies verwerkingstherapie bij de gespecialiseerde hulpverlener gehad. „Vergeten doe je niet, maar je vindt er een stukje rust bij.” De twee sterren en het symbool voor oneindigheid die met inkt in de huid van haar onderarm staan gegraveerd, herinneren aan de tweeling die ze op deze manier toch altijd met zich meedraagt.||https://www.nrc.nl//nieuws/2022/09/11/psychische-hulp-na-een-abortus-is-niet-vanzelfsprekend-a4141517
2022-09-12||Artsen zonder Grenzen stopt medische hulp in Ter Apel||Artsen zonder Grenzen is zondag gestopt met het verlenen van medische hulp aan asielzoekers in en bij aanmeldcentrum Ter Apel. Dat schrijft de hulporganisatie in een persbericht. De afgelopen weken is het aantal hulpbehoevende asielzoekers afgenomen en is de ernst van de aandoeningen verminderd, zo staat in de verklaring. Ook zijn de sanitaire voorzieningen verbeterd. Artsen zonder Grenzen roept het kabinet „met klem op” om de situatie „niet opnieuw te laten escaleren”. De organisatie verleende sinds 25 augustus medische zorg in en bij Ter Apel. Het was voor het eerst in haar vijftigjarig bestaan dat AzG in Nederland in actie kwam. In tweeënhalve week schoot de organisatie bijna 450 keer te hulp bij medische problemen, en ruim 200 keer bij psychologische.  De meeste klachten waren volgens AzG huidinfecties door een gebrek aan hygiëne, en verwaarloosde wonden, onder meer door wekenlang lopen. Ook zag de organisatie veel chronisch zieken die lange tijd geen medicatie hadden ingenomen. Daarnaast hadden velen last van mentale problemen, zoals depressie, psychose, en angst- en paniekaanvallen.  Bij aankomst van AzG was er sprake van „een noodsituatie”, aldus noodhulpcoördinator Karel Hendriks. „We hebben zelfs meerdere keren levensreddende hulp moeten verlenen.”  Om dergelijke situaties in de toekomst te voorkomen, is het volgens de hulporganisatie belangrijk dat nieuwe asielzoekers bij aankomst goed worden gecontroleerd, zodat ernstige aandoeningen niet opnieuw over het hoofd worden gezien. Daarnaast, zo staat in de verklaring, moet de overheid het Centraal Orgaan opvang asielzoekers (COA) en GezondheidsZorg Asielzoekers (GZA) „zodanig ondersteunen dat zij voldoende medische zorg en menswaardige opvang kunnen leveren”.||https://www.nrc.nl//nieuws/2022/09/11/artsen-zonder-grenzen-stopt-medische-hulp-in-ter-apel-a4141509
2022-09-12||Samenzang is heilig bij Fleet Foxes||De toetsenman hield gedurende het hele concert zijn mondkapje op. Behalve als er gezongen moest worden, want samenzang is heilig bij Fleet Foxes. De band van zanger/gitarist Robin Pecknold heeft wortels in folk en spiegelt zich aan Crosby, Stills & Nash en The Beach Boys voor hun subtiele meerstemmigheid. In Paradiso kwam daar een opvallende blazerssectie bij van trompet, twee trombones en soms de altsaxofoon van multi-instrumentalist Morgan Henderson. Robin Pecknold is een zoeker, die geen genoegen nam met de folky succesformule van het naar de band genoemde debuutalbum uit 2008. De magie van toen liet zich op latere albums moeilijk reproduceren en het in canon gezongen ‘White Winter Hymnal’ kon in Paradiso nog altijd rekenen op de grootste ovatie van de avond. Het naar progressieve rock neigende ‘Third of May/Odaigahara’ van het album met de veelzeggende titel Crack-Up struikelde over de ingewikkelde structuur, waarbij de trombones klonken als olifantengeloei. Het pandemie-album Shore was in feite een soloplaat van Pecknold, die tienduizenden kilometers door het Amerikaanse landschap reed voor inspiratie. Opvallend genoeg werd het titelnummer van dat twee jaar oude album nu al niet meer gespeeld, en viel Fleet Foxes met veel bijval terug op het vertrouwde materiaal uit de beginperiode. Bij zijn bedankjes aan het publiek hief Pecknold de handen in een ongemakkelijk gebaar: ‘Dank je, dank je’ maar ook: ‘Zo is het wel weer genoeg.’ Het romantisch gehalte van Fleet Foxes’ soms wat al te zoete muziek kreeg een flinke oppepper in een fraaie cover van ‘The Kiss’ van Judee Sill, een nummer dat juist de tragische vergankelijkheid van de liefde bezingt. Een paar nummers zong Pecknold helemaal in zijn eentje. In die spaarzaamheid en de afwezigheid van altijd maar weer de verplichte samenzang ligt misschien wel zijn echte roeping. Recensie Pop Fleet Foxes. Gehoord: 9/9 Paradiso, Amsterdam. 
●●●●● 
Nieuwsbrief
		NRC Cultuurgids
	 
		Wat moet je deze week zien, horen of luisteren? Onze redacteuren recenseren en tippen
	||https://www.nrc.nl//nieuws/2022/09/11/samenzang-is-heilig-bij-fleet-foxes-a4141510
2022-09-12||Xavi Simons laat tegen RKC zien de wetten van  de Europese top te kennen||Xavi Simons (19)  is groter dan zijn club. Op Instagram dan tenminste. Zo kon    de  middenvelder bij zijn  4,2 miljoen volgers  opgeven over de hoofdrol die hij speelde bij de strafschop die PSV zondag tegen RKC in de blessuretijd kreeg. De  communicatieafdeling van de Eindhovense club kon de 1-0 overwinning  aan  698.000 volgers melden. Het is typerend voor Simons, wiens bekendheid vanaf zijn zevende altijd al veel groter was dan die van zijn leeftijdgenoten. Het is aan Simons de komende jaren om te  laten zien dat hij het niveau van PSV ook binnen de lijnen kan ontgroeien. Simons  zet dit seizoen bij PSV zijn eerste, echt serieuze stappen in het profvoetbal. Hoewel de verwachtingen over hem altijd al hooggespannen waren, was het  voor de kenners in Nederland toch  even afwachten of hij het niveau van de Eredivisie aankon. Na zes competitiewedstrijden, en Europese duels tegen AS Monaco, Rangers FC en FK Bodø/Glimt, is hij bij PSV al boven iedere twijfel verheven. Simons kreeg tegen RKC  in de 94ste minuut een strafschop  toen Hans Mulder van RKC met zijn voet eerst de bal en toen diens  gezicht schampte. Simons stortte met zijn handen voor zijn ogen op het veld. Scheidsrechter  Serdar Gözübüyük legde bal op de stip,  Cody Gakpo schoot raak.  PSV kwam tegen  RKC zeer goed weg. Simons is dit seizoen  de positieve uitzondering in het wisselvallige  elftal van coach   Ruud van Nistelrooij.  De nieuwe trainer van PSV gaf Simons aanvankelijk vooral speelminuten in de Eredivisie om hem tijdens internationale duels in te wisselen voor een meer ervaren speler als Érick Guttiérrez. Maar Simons bewees dan als invaller dat hij met zijn passie, creativiteit en durf wel degelijk een meerwaarde had. Tegen RKC deed hij dat met zijn tomeloze inzet.  De komst van Simons naar Eindhoven   was een van de meest in het oog springende transfers van de afgelopen zomer. Weinigen hadden verwacht dat de jonge  spelmaker van Paris Saint-Germain naar  PSV zou gaan. Een selectie met ploeggenoten als Kylian Mbappé, Lionel  Messi en Neymar verruilde hij voor een groep met spelers als Joey Veerman, Ibrahim Sangaré  en Cody Gakpo. PSV haalde hem transfervrij  en legde hem vast  tot 2027. ‘He is here to stay’, jubelde PSV op Twitter bij de ondertekening van het  contract. Al is  het nog altijd onduidelijk onder welke voorwaarden PSG hem heeft laten gaan.  De status van Simons is in een paar maanden  veranderd van wisselspeler zonder perspectief bij een Europese grootmacht, tot vaste kracht bij een Nederlandse topclub. Hoewel hij met rugnummer 7 speelt is hij van origine meer een nummer 10. Iemand die binnen het veld de leiding neemt, de lijnen uitzet en het ritme van het spel bepaalt. Dat deed Simons in alle jeugdelftallen waarin hij speelde, maar díe status moet hij in Eindhoven nog verdienen. Wat dat betreft was ook hij onder de maat tegen RKC. Simons kan na zes wedstrijden wel opvallende  statistieken overleggen. Hij is de eerste PSV’er sinds Mateja Kezman in 2004 die drie competitieduels op rij minimaal twee doelpunten  maakte. En Simons was met negentien jaar en 132 dagen  de jongste speler in de Eredivisie die, na vier speelronden al zes keer had gescoord. Simons  verzuimde  zondagmiddag tegen RKC zijn gemiddelde omhoog te brengen. Maar hij was uiteindelijk met de gekregen strafschop wel beslissend. Xavi Simons is een zoon van oud-prof Regillio Simons, die onder meer bij Fortuna Sittard, NAC en Willem II speelde. Xavi   groeide met zijn oudere broer Faustino grotendeels op in het plaatsje Rojales in de Spaanse provincie Alicante. Daar bepaalde voetbal hun leven. Xavi – genoemd naar de huidige FC Barcelona-trainer Xavi Hernández – speelde  op zijn zesde bij  CD Thader al de tegenstanders zoek. Maar zijn ouders hielden geïnteresseerde clubs af.     Het gezin kon de lokroep van FC Barcelona echter niet weerstaan. Simons kwam in de beroemde opleiding van La Masía terecht.  Xavi groeide vanwege zijn grote talent en zijn opvallende blonde dreadlocks  uit tot een van de opvallendste jongeren van FC Barcelona. Zo werd hij al snel – deels tegen de zin van zijn vader – gehypet tot een jeugdster. Op de sociale media haalde hij  cijfers van volwassen wereldsterren.             De ster van Simons rees  als speler van  de zogenoemde Aleví, een elftal voor spelers van tien tot elf  jaar. Het eigen clubkanaal Barça TV maakte van hem een internationale beroemdheid. Als captain van zijn elftal, met nummer 10 op zijn rug, dartelde hij met zijn  wapperende krullen over het veld.  Ze brachten hem bij  FC Barcelona wel bij dat  onderlinge verbondenheid boven alles stond. Zo werd  Simons  niet alleen als voetballer, maar ook als mens in Catalonië gevormd. Hij stapte in 2019 verrassend over naar PSG, maar kwam daar maar tot elf wedstrijden. Meestal als invaller.  Simons leerde als tiener  de wetten van de Europese top kennen. Dat kwam op zondagmiddag goed uit tegen RKC. Toen PSV na dertig gemiste doelpogingen, na de nederlaag tegen Fc Twente vorige week, opnieuw tegen puntenverlies leek aan te lopen, gooide Simons zich in de doelmond  naar de bal. Mulder raakte de bal én het hoofd van Simons, die   aangeslagen naar  de grond ging,  even bleef liggen maar snel weer overeind kwam toen er een opstootje ontstond. Het bleek dus wel mee te vallen met Simons. Het maakte RKC alleen nog maar razender. Het Philips Stadion juichte zijn nieuwe spelmaker toe.   ||https://www.nrc.nl//nieuws/2022/09/11/xavi-simons-laat-tegen-rkc-zien-de-wetten-van-de-europese-top-te-kennen-a4141508
2022-09-12||Kist koningin Elizabeth II na reis van ruim zes uur aangekomen in Edinburgh||De kist van de Britse koningin Elizabeth II is zondag aan het eind van de middag aangekomen in de Schotse hoofdstad Edinburgh. De reis van haar Schotse vakantieverblijf Balmoral Castle naar Edinburgh duurde meer dan zes uur. Er stonden vele duizenden mensen langs de route door onder meer Aberdeen en Dundee. De rouwstoet bestond uit in totaal zeven auto’s en op de kist lag de koninklijke standaard en een krans die is gemaakt van bloemen uit de tuin van Balmoral. Dochter Anne en haar echtgenote Timothy Laurence maakten deel uit van de stoet. Bij aankomst in Edinburgh werd de kist na een korte ceremonie bij de officiële koninklijke residentie Holyroodhouse naar binnen gebracht. Daar kan het personeel afscheid van haar nemen. Maandag wordt de overleden vorstin overgebracht naar de kathedraal St. Giles en kan het publiek langs de kist lopen. Dinsdag wordt de kist overgevlogen naar Londen en zal ze vier dagen opgebaard worden in Westminster Hall. De staatsbegrafenis van Elizabeth is op maandag 19 september in de kerk Westminster Abbey.||https://www.nrc.nl//nieuws/2022/09/11/kist-koningin-elizabeth-ii-na-reis-van-ruim-zes-uur-aangekomen-in-edinburgh-a4141490
2022-09-12||Introdansers golven in vier waterballetten||Mooi thema in tijden van droogte: water. In het nieuwe programma Aqua van Introdans laten Sidi Larbi Cherkaoui, Jorge Perez (van wie Azul wordt hernomen) Manuel Vignoulle en Lucinda Childs de beweging stromen, rimpelen en golven. Terwijl dat bij drie van hen vooral tot soepele dynamiek leidt, inspireert het water van de oceaan bij Childs vooral tot lichtheid en kalme bespiegeling. Earth is paradoxaal genoeg de titel van het trio uit 2018 van de Fransman Vignoulle, een nieuwkomer bij Introdans. De bewegingen van de drie dansers in bodystockings met tribal prints zíjn ook overwegend aards, gegrond en markant, soms met een bijna grafische kwaliteit – een vage associatie met Jiři Kyliáns razendpopulaire, zeer aardse, Stamping Ground dringt zich op (ook met The Lion King overigens). Het ‘waterige’ aspect zit ‘m vooral in de galmende golfslag van de zang (Deuters bombastische Coucher de Lune) en de vakkundig en vloeiend aaneengeschakelde keten van steunen, tillen, leunen en over elkaar klimmen. Of ze nu dicht op de vloer bewegen, staand of op de schouders van een partner, vrijwel voortdurend blijven de dansers met elkaar verbonden in een doorgaande stroom energie. Iets minder gelikt, maar in wezen even decoratief is Harbor me (2015) van Cherkaoui: ook een trio, ook op enigszins kitscherige muziek (Park Woojae), ook een enorm soepel spel van actie en reactie waarbij Giuseppe Calabrese, Vincenzo Turiano en Federico Toselli met elkaar meebuigen, elkaar schikken en stutten in oogstrelende lichaamsbouwwerken,  om nu en dan uit te breken voor uitbundige sprongen. Uiteraard ontbreken Cherkaoui’s kenmerkende, extreem lenige schouderstanden en -rollen niet, net als (helaas) het mime-gedoe waarbij de drie mann en een onzichtbare doos manipuleren. Hoewel knap gemaakt, oogt  Harbor Me enigszins als herhalingsoefening, een indruk die Cherkaoui’s werk de laatste jaren helaas wel vaker wekt.  Lucinda Childs maakte Océana in 2011 voor het Ballet de Nice Méditerrannée. Op de koorcomposities van Osvaldo Golijov na brengt de koningin van de minimal dance evenmin verrassingen. Haar stijl is en blijft koel, beheerst, licht en, uiteraard, repetitief, al is haar bewegingstaal in de loop der jaren wel steeds klassieker en gepolijster geworden.  Sterk punt van Océana is de werking van de kalme herhaling van eenvoudige, klassieke passencombinaties, telkens met een minieme wijziging of verandering van richting, waarbij de beweging van de rijen dansers een beeld oproepen van de kleine golfjes die over het strand rollen. De hypnotiserende kracht van weleer heeft dit werk niet, aangenaam is het wel. Recensie Dans Aqua door Introdans.  Gezien: 9/9, Arnhem. Tournee t/m 30/10. www.introdans.nl 
●●●●●||https://www.nrc.nl//nieuws/2022/09/11/introdansers-golven-in-vier-waterballetten-a4141489
2022-09-12||Dansvoorstelling ‘Oscar’ ontbeert sterke spanningsboog||Paarden! Eerst en vooral paarden. Dressuurkoning Oscar Carré liet 135 jaar geleden aan de Amsterdamse Amstel een tempel voor zijn lievelingsdieren verrijzen: Theater Carré. Met de voorstelling Oscar wordt een hommage aan de circusdirecteur gebracht in een multidisciplinair spektakel waarin Scapino Ballet Rotterdam – dat er vlak na de oorlog zijn fameuze jeugdvoorstelling presenteerde – samenwerkt met studenten van de circusopleiding van Codarts en singer-songwriter Blaudzun.  En die paarden? Die verlaten net als 135 jaar geleden de klassiek roodwit gestreepte circustent die bij aanvang van de voorstelling op mini-formaat in de piste staat, en betreden het chique, stenen circustheater. Met glanzend geborstelde zwarte paardenstaarten komen de dansers en de jonge circusstudenten uit de tent gerold, om zich keurig in het gelid op te stellen en op aanwijzing van de staccato gesticulerende Oscar Carré (Mischa van Leeuwen in lange zwarte jas en hoge ‘kachelpijp’ op het hoofd) zich in verschillende formaties op te delen en in sierlijke passage te stappen.  Daarna volgt een serie associatieve, losse scènes – Oscar is geen biopic, aldus choreograaf Ed Wubbe. Dans en circusnummers zijn grotendeels abstract, al zijn er hier en daar subtiele referenties te ontwaren aan het (bewogen) leven van de circusdirecteur. Uitschieters zijn de duetten, onder andere voor Maya Roest en Daphne van Dooren, de acrodans van Arvi Yrjölä, een elegant trapezenummer, het globenummer van Malte Gerhardt en Benedikt Löffler en een sterk, sculpturaal ‘morphend’ groepje mannen. En hoewel met name in de ensembledansen de stoplappen overheersen, is Oscar onderhoudend genoeg om de zaal telkens enthousiast te laten joelen.  Die waardering is zeker ook te danken aan Blaudzun, die met zijn band op het toneel een stevige bodem legt onder de dans- en circusnummers, van stuwend poppy tot poëtisch. Wel jammer dat er weinig echte interactie is met de piste. Door de nummerstructuur van de voorstelling is bovendien van een sterke, dramatische boog geen sprake. Wel van enige dramatiek. Danseres Bonnie Doets, die in haar rol als ‘de vrouwen van Oscar Carré’ na een lange carrière afscheid neemt van Scapino Ballet Rotterdam, wordt meermalen op een (kop- en kontloze) witte schimmel opgevoerd en rondgezwierd. Ze is het stralende middelpunt van de als zon opgestelde houten strobalen.  Als ze wordt toegezongen als de tragisch overleden mevrouw Carré, is dat ook een afscheidslied aan Doets als muze van Wubbe. Als Van Leeuwen tot slot eenzaam en verdrietig achterblijft, kan daarin ook Wubbe worden gezien, die zelf eind volgend jaar afscheid neemt van de groep die hij dan dertig jaar heeft geleid. Recensie Dans Oscar door Scapino Ballet Rotterdam. Gezien: 8/9, Amsterdam. Herhalingen t/m 25/9. www.scapinoballet.nl, www.carre.nl 
●●●●● 
Nieuwsbrief
		NRC Rotterdam
	 
		Het laatste nieuws en de beste stukken over de mooiste rotstad die er is
	||https://www.nrc.nl//nieuws/2022/09/11/oscar-ontbeert-sterke-spanningsboog-a4141488
2022-09-12||Verrassende ontknoping van Filmfestival Venetië||Met een Gouden Leeuw voor documentaire All the Beauty and the Bloodshed kende het filmfestival van Venetië zaterdag een verrassende ontknoping. Twee films kregen twee prijzen, een blijk van bijzondere waardering: zwarte komedie The Banshees of Inisherin en kannibalenromance Bones and All.  De 79ste editie van Venetië kende een hele sterke competitie; wat ontbrak was een spectaculaire ‘blockbuster’, zoals vorig jaar sf-epos Dune.  De pandemie ijlde na in veel kamerspelen en locatiefilms, zoals Florian Zeller The Son, Darren Aronofsky’s The Whale of Joanna Hoggs meta-spookverhaal The Eternal Daughter, waarin Hoggs alter ego Tilda Swinton met haar moeder – eveneens Tilda Swinton – in een griezelhotel van krakende plank en klapperend luik een film over haar moeder schrijft. Drie sterke films die buiten de prijzen vielen: de jury had gewoon te veel keus. Zelfs een Italiaanse troostprijs om de gastheren te appaiseren – normaliter vaste prik – kon er ditmaal niet af. Netflix had vier films in competitie, de jury onder leiding van actrice Julianne Moore gunde alleen Tár een prijs voor beste actrice: Cate Blanchett als ongenaakbare, perfectionistische dirigent Lydia Tár, voor wie loyaliteit éénrichtingsverkeer is. Netflix’ Blonde  vertrok met lege handen: een wervelende, virtuoze biopic van Marilyn Monroe, volgens de één een meesterwerk, volgens de ander mislukt omdat Monroe geen ‘agency’ krijgt, zoals dat nu heet. Ofwel: ze is een fragiele vrouw in een tijdperk dat sterke of formidabele heldinnen eist, zoals Lydia Tár. Of documentairemaker Laura Poitras, winnaar van de Gouden Leeuw. Zij maakte naam met geëngageerde documentaires als Citizenfour (Oscar, 2014) , waar ze vastlegde hoe klokkenluider  Edward Snowden zijn datafiles lekt. Bij All the Beauty And the Bloodshed verwacht je vooraf een pamflet over de corrupte kunstwereld. Dat was ook Poitras’ plan, vertelde ze me vorige week; al filmend glipte er steeds meer biografie van kunstenaar Nan Goldin in. Niet altijd naar Goldins zin, die graag controle houdt over haar eigen verhaal.  Nan Goldin, die een verslaving aan pijnstiller OxyContin overleefde, voerde succesvol actie tegen farmaceutengeslacht Sackler, dat OxyContin tegen beter weten in pushte als niet verslavend en zo de opiatencrisis in de VS ontketende. De Sacklers bleven desondanks een gewaardeerd maecenas  van kunstinstellingen als het Guggenheim, Tate Modern en het Louvre. Tot Goldin en haar vrienden die via rumoerige acties in 2019 dwong geen ‘bloedgeld’ meer aan te nemen.  All the Beauty And the Bloodshed gaat evenwel niet zozeer over morele corruptie in de kunstwereld, maar juist over hoe kunst de wereld wél kan veranderen. En wordt dus persoonlijk omdat Goldin dat keer op keer bewees. Toen ze haar queergemeenschap in New York via haar kunst een gezicht en glamour gaf. Toen ze via Act Up aids uit het verdomhoekje hielp. En nu dus de Sacklers. Een inspirerende film.  Het oude taboe op filmprijzen voor genrefilms – komedie, horror – lijkt nu echt verleden tijd. Martin McDonagh heeft met zijn komedies vol droge humor, koppige personages  en bloedige wendingen een abonnement op de prijs voor beste scenario, ook nu weer voor de messcherpe komedie The Banshees of Inisherin. De jury was dat niet genoeg en gunde hoofdrolspeler Colin Farell ook nog de Volpi Cup voor beste acteur. Farell en Brendan Gleeson – ze waren eerder een duo in McDonaghs In Brughes – spelen twee Ierse eilandbewoners die anno 1923 in een mini-burgeroorlog belanden als één abrupt de vriendschap verbreekt. Horrordrama Bones and All  won naast prijs voor beste regie (Luca Guadagnino) ook de prijs voor beste jonge acteur (Taylor Russell), een kannibaal in opleiding.  Een prijs voor de Iraanse regisseur Jafar Panahi was ingecalculeerd, als was het maar geste. In 2010 legde het Iraanse regime deze dissident een filmverbod en zes jaar celstraf op, die hij nu alsnog moet uitzitten. Misschien omdat men er lucht van kreeg dat hij na Taxi Teheran (Gouden Beer Berlijn, 2015)  weer stiekem een film had opgenomen. No Bears is zo lucide, slim en spannend dat de speciale juryprijs (derde prijs) eigenlijk tegenvalt. Panahi speelt zichzelf als regisseur die zich in een grensdorp terugtrekt: wil hij het land soms uitvluchten? Het blijkt een afleidingsmanoeuvre: via een link regisseert hij op afstand  een drama in Teheran over een stel dat het land wil ontvluchten. Panahi en zijn camera – hij kan het filmen niet laten – ontwrichten evenwel het bijgelovige grensdorp. Een film die eens te meer bewijst dat in beperking zich de meester bewijst. De Grand Prix (tweede prijs) ging naar Saint Omer van Alice Diop, de eerste speelfilm van de Franse documentairemaker. Een alter ego bezoekt een proces tegen een Senegalese vrouw die haar peuter  verdronk en dat aan hekserij wijt. Inspiratie voor een boek over een moderne Medea mondt na kalme, maar hypnotiserende ondervragingen uit in originele gedachten over het moederschap, het onderwerp van meer films. Maar dit bleken de winnaars.  
Nieuwsbrief
		NRC Film
	 
		De beste filmstukken, interviews en recensies van de nieuwste films
	||https://www.nrc.nl//nieuws/2022/09/11/verrassende-ontknoping-van-filmfestival-venetie-a4141487
2022-09-12||Per ongeluk hebben de Britten het nog over ‘prins’ Charles||Het zijn kleine dingen die laten zien dat het Elizabethaanse tijdperk is geëindigd. De liturgie in de anglicaanse kerk, waar deze zondagochtend niet werd gebeden voor „de koningin, en allen die gezag hebben onder haar”, maar voor de koning.  De Queen’s Councels, seniorjuristen, die op sociale media één voor één de letters achter hun naam veranderen van QC in KC. Vrijdagochtend, negen uur begon de eerste rechtszaak in de Londense Old Bailey al „in naam van de koning”. Advocaat David Green uit Winchester twitterde: „Was halverwege een pleitnota toen ik vandaag wegging van het werk – en ik besef net dat er nu moet staan ‘in de bench division van de koning’ voor ik hem verstuur.” Toen moest Charles III nog officieel worden uitgeroepen tot monarch. Dat gebeurde dit weekend in etappes: eerst was er zaterdagochtend een bijeenkomst van de accession council, een raad van 719 ‘wijzen’, van wie er tweehonderd aanwezig waren in St James’s Palace, onder wie zes oud-premiers. Zij tekenden de akte van troonsbestijging, net als koningin Camilla en kroonprins William. Charles accepteerde vervolgens zijn taken.  Onder begeleiding van trompetgeschal werd vanaf het balkon uitgeroepen dat er een nieuwe koning is,  zoals al eeuwen gebruikelijk is. Maar dit keer was het voor het eerst live op tv te zien en  live op Tiktok, opgenomen met duizend selfiesticks en mobieltjes die tegelijk omhooggingen. Traditie en moderniteit in één. In het omringende park werd gejuicht. De stemming, donderdag en vrijdag nog een van rouw, was er volgens aanwezigen zaterdag een van verwachting en vreugde – wat wel te verwachten was, omdat rondom Buckingham Palace de grootste monarchisten staan. Maar de toespraak vrijdag van de nieuwe koning had ook andere Britten verrast, vanwege de toon en het persoonlijke karakter ervan. Na St James’s ging het officiële programma door in de City, het Londense zakendistrict.  Ook daar ontmoetten traditie en 21ste eeuw elkaar. De Royal Exchange, geopend door de eerste Elizabeth in 1571, is geen beurs meer maar zit vol koffietentjes en chique juweliers. Op de trappen stond de Lord Mayor, de burgemeester van de City. Hij nam zijn steek af en riep driemaal ‘hoera’, gefilmd door een drone.   Zondag was het de beurt aan Wales, Schotland, Noord-Ierland. Ook daar werd Charles tot koning uitgeroepen. Hij was ondertussen in Londen aan het werk gegaan en ontmoette onder anderen de vertegenwoordigers van de veertien andere landen in de Britse Gemenebest waarvan hij het staatshoofd is. Zoals zo vaak sinds donderdagavond werd zaterdag en zondag overal het volkslied gezongen. Soms was nog een ‘God save the Queen’ te horen, in plaats van    ‘God save the King’. In gesprekken met Britten over hun nieuwe monarch ging het dit weekend vaak nog over ‘prins’ Charles. Zeventig jaar gewenning blijkt niet in drie dagen af te leren. Die verwarring liet zich elders eveneens zien. De website van de Royal Mint, waar de munten worden geslagen en bankbiljetten uitgegeven, was overbelast. Wie de site bezocht kreeg de mededeling dat „als gevolg van het ongelooflijk droevige nieuws” er te veel bezoek was. Veel mensen wilden weten of hun geld, met het hoofd van Elizabeth erop, nog een wettig betaalmiddel is. (Het antwoord is ja: de nieuwe munten met Charles’ beeltenis zullen wel zo snel mogelijk worden geslagen.)  Zo aanrakerig en dichtbij als Charles dit weekend was, is Elizabeth nooit geweest Verwarring was er ook bij de publieke rouw. Géén voetbalwedstrijden, wél cricket. Zaterdag geen paardenraces, zondag wel. Postbodes en machinisten, ontvreden over hun werkomstandigheden, besloten toch maar niet te gaan staken. En de laatste avonden van muziekfestijn The Proms, waarop het volkslied altijd wordt gezongen, zijn afgelast.  Een bal in Perth (Schotland) ging ook niet door. De e-mail vermeldde: „We weten dat hare majesteit van Schotse dansen hield, maar als teken van respect voor haar uitzonderlijke regering en leven, en van de liefde van haar onderdanen voor haar, is onze beslissing genomen.” In de High Street van het Zuid-Engelse plattelandsstadje Budleigh Salterton werden alle paspoppen in de etalage in het zwart gekleed. De eigenaresse van fish and chips-winkel in het Schotse Muir of Ord moest door de politie worden beschermd tegen buurtbewoners nadat ze op sociale media de dood van Elizabeth had gevierd. Voor afwijkende meningen was ook bij de BBC geen plek. Daar spraken álle geïnterviewden over het „historische moment” en over hoe ze de koningin ‘kenden’, waarop ze anekdotes ophaalden over een ontmoeting ergens met Elizabeth.  De bloemenzeeën groeiden ook. In Windsor werd voor het kasteel een bordje geplaatst: „Uw bloemen worden gewaardeerd. Het kan nodig zijn ze te verplaatsen (...). Alle boodschappen en kaartjes zullen veilig worden bewaard zodat de koninklijke familie ze kan lezen.” Kroonprins William en prinses Catherine, en zijn broer Harry en diens echtgenote Meghan kwamen zaterdagmiddag naar buiten om mensen te begroeten. De Long Walk naar het kasteel, drie mijl lang (4,8 kilometer), stond vol. Handen werden geschud, honden geaaid, selfies gemaakt. Zoals ook Charles en Camilla vrijdag hadden gedaan voor Buckingham Palace, en Charles zaterdag opnieuw deed toen hij zijn onderdanen begroette. Zo aanrakerig en dichtbij was Elizabeth nooit. In Balmoral, waar de koningin overleed, raakten Eugenie en Zara, twee kleindochters van Elizabeth zaterdag ontroerd bij het zien van de kaarten en een rij die volgens persbureau Reuters meer dan vijfhonderd meter lang was. Het ligt op een stevig uur rijden door de Highlands vanaf Aberdeen. „Dit is een aangrijpend moment in de geschiedenis van ons land. We willen er deel van uitmaken en onze respect tonen aan de koningin en de nieuwe koning”, zei Ian Bilboe tegen Reuters. Bloemen werden ook gegooid naar de lijkwagen, die zondag in zes uur van Balmoral naar Edinburgh reed, waar Elizabeth een dag opgebaard zal zijn. Voor het paleis daar, Holyroodhouse, liet iemand volgens The Daily Telegraph een boterham met marmelade achter, een verwijzing naar een van de laatste publieke optredens van Elizabeth met Paddington Bear. En overal langs de route stonden de mensen, veelal in totale stilte tot de kist langskwam. Dan klonk er applaus. ||https://www.nrc.nl//nieuws/2022/09/11/per-ongeluk-hebben-de-britten-het-nog-over-prins-charles-a4141486
2022-09-12||Oekraïens leger claimt herovering 3.000 vierkante kilometer grondgebied in elf dagen||Het Oekraïense leger heeft sinds het begin van deze maand 3.000 vierkante kilometer grondgebied heroverd op Russische militairen, meldt de Oekraïense legerleider Valeri Zaloezjny zondag. Bij de snelle opmars in het noordoosten van Oekraïne zouden in korte tijd zo’n dertig plaatsen weer in handen zijn gevallen van het Oekraïense leger. Dit weekend werden onder meer de plaatsen Koepjansk en Izjoem ten zuidoosten van Charkov heroverd. „In de regio Charkov zijn we niet alleen aan het oprukken naar het zuiden en oosten maar ook naar het noorden”, schrijft Zaloezjny op Telegram. „Er zijn nog 50 kilometer te gaan tot de grens met Rusland”. Het Russische ministerie van Defensie bevestigde zaterdagmiddag dat Russische troepen zich aan het terugtrekken zijn, maar liet zondag weten wel Oekraïense legerposities te bestoken met precisieaanvallen door de luchtmacht, raketten en artillerie. De Oekraïense president Volodymyr Zelensky noemt de opmars in het noordoosten een mogelijke doorbraak in de al zes maanden durende oorlog. Volgens Zelensky kan in de winter nog sneller terrein worden veroverd als Kiev nog krachtiger wapens krijgt.||https://www.nrc.nl//nieuws/2022/09/11/oekraiense-leger-claimt-herovering-3-000-vierkante-meter-grondgebied-in-elf-dagen-tijd-a4141485
2022-09-12||Premier Antigua en Barbuda wil referendum over republiek||Het Antilliaanse land Antigua en Barbuda gaat binnen drie jaar een referendum houden over de vraag of het een republiek moet worden. Dat heeft premier Gaston Browne volgens Britse media aangekondigd na de dood van koningin Elizabeth II, die ook vorstin was van de eilandstaat. Het besluit voor een referendum is volgens Browne „geen daad van vijandigheid”, maar „een laatste stap om onafhankelijk te worden en een soeverein land te zijn”. Wel wil hij lid blijven van het Gemenebest. Charles III, nu de Britse monarch, is naast het Verenigd Koninkrijk en Antigua en Barbuda het staatshoofd van dertien andere naties: Australië, de Bahama’s, Belize, Canada, Grenada, Jamaica, Nieuw-Zeeland, Papoea-Nieuw-Guinea, Saint Kitts en Nevis, Saint Lucia, Saint Vincent en de Grenadines, de Salomonseilanden en Tuvalu. Antigua en Barbuda is niet de enige natie die de monarchie heroverweegt. Eind vorig jaar zette Barbados koningin Elizabeth II officieel af als staatshoofd en werd het een republiek. Daarmee werd Barbados na 55 jaar écht onafhankelijk. Kort daarna suggereerde de premier van Jamaica, Andrew Holness, dat zijn land wel eens het volgende zou kunnen zijn dat een republiek wordt.||https://www.nrc.nl//nieuws/2022/09/11/premier-antigua-en-barbuda-wil-referendum-over-republiek-a4141483
2022-09-12||Column | Liesje is in een doos||In het Tallaght-stadion in Dublin speelde  Shamrock Rovers tegen het Zweedse Djurgårdens een wedstrijd in de Conference League. Toen de bekendmaking dat Elizabeth Windsor was overleden in het stadion landde, barsten supporters van  Shamrock Rovers in zingen uit. Op de melodie van Baby Give It Up van KC and The Sunshine Band zongen ze ‘Lizzy’s in a box, in a box! Lizzy’s in a box! Na-nah-nah-nah-nah-nah.’  Liesje is in een doos. Zie dat maar uit je hoofd te krijgen als je het eenmaal hebt gehoord. Toch was de afwisseling welkom tegenover al dat ongebreideld vereringsgeweld voor een hoeder van het kolonialisme. Een die bovendien wat racistische trekjes vertoonde. Uit respect voor de monarch, tevens hun beschermvrouwe, verklaarde de Engelse voetbalfederatie FA dat er het hele weekend niet gevoetbald zou worden. Zaterdagochtend stond ergens in de derde ring van het Engels amateurvoetbal een wedstrijd geprogrammeerd tussen Sheffield International FC en Byron House. Vrijdag twitterde Sheffield dat vanwege het overlijden van de koningin de geplande wedstrijd tegen Byron House om 10.30 uur niet doorging. In plaats daarvan zouden ze om 10.30 uur een oefenwedstrijd spelen. Tegen Byron House.  Vijf uur later volgde een update-tweet, vrij vertaald: ‘Een paar droeftoeters hebben ons erbij gelapt dus kan de vriendschappelijke wedstrijd niet doorgaan.’ Nu zou er om 10.30 uur een trainingssessie zijn. ‘Als die ook gecanceld wordt gaan we wel rugbyen want dat is kennelijk wel respectvol.’ Ze nodigden Byron House uit om mee te trainen.  Zaterdagochtend twitterde  Sheffield weer, nu met een foto erbij van twee voetballers die elkaar de hand geven. De een in blauw-geel tenue, de ander in blauw-rood: ‘Al die sufferds hebben zich vergist en zijn in wedstrijdtenue komen trainen’. Zaterdagavond was het twitteraccount opgeheven.  Sheffield International had het ook kunnen doen zoals koningshuizen: zwijgen en doorspelen. Zwijgen over waar je rijkdom vandaan komt, zwijgen over wat je voorouders onschuldigen in koloniën lieten aandoen en helemaal zwijgen als je gevraagd wordt geroofde spullen terug te geven.  Tot ver in de jaren zestig was het in Buckingham Palace verboden om ‘immigranten van kleur of buitenlanders’ voor administratieve functies aan te nemen. In de bediening mochten die vanzelfsprekend wel werken. Toen de Britse politiek in de jaren zestig een wet aannam tegen discriminatie op de werkvloer op grond van etniciteit of sekse, kreeg Lizzy hiervoor vrijstelling. Die vrijstelling hield veertig jaar stand. Dat juist een sport als voetbal, dat alle hens aan dek roept om tegen racisme te strijden, zich in eigen huis aan de voeten werpt van een roversfamilie zonder berouw en met racistische trekken, is zeer schadelijk voor het imago van voetbal. Je zou denken dat koningshuizen, zeker het Britse, bij uitstek bedrijven zijn waar je niet mee geassocieerd wilt worden als je tegen racisme strijdt. Of Sheffield International het eerbetoon daarom zo graag wilde ontduiken, weet ik niet. Mogelijk wilden ze gewoon erg graag spelen. Hoe dan ook is hun Twitteraccount nog steeds opgeheven. In een doos.  Onze gedachten en gebeden gaan uit naar degene die dat account beheerde. ||https://www.nrc.nl//nieuws/2022/09/11/liesje-is-in-een-doos-a4141484
2022-09-12||Het eindeloos wachten in Ter Apel kan nu ’s nachts ook binnen||Niemand hoeft meer buiten te slapen, zei staatssecretaris Eric van der Burg (Asiel, VVD) vrijdagavond in Ter Apel. Maar Soedanees Idriss (32) en zijn vier vrienden deden dat die nacht wel, in een parkje verderop. Ze wilden koste wat kost een veilig onderkomen voor de nacht. „Zelfs je schoenen worden hier nog van je voeten gestolen als je slaapt.”  Toen zij daar ’s avonds naartoe liepen  was hen nog niets verteld, zeggen ze. De asielzoekers die wel bleven, werden pas na middernacht binnengelaten in het aanmeldcentrum. Zaterdagochtend is het alweer druk buiten de hekken van Ter Apelervenen, het aanmeldcentrum voor asielzoekers. Her en der staan blauwe festivaltentjes, uitgedeeld door vrijwilligers. Op het afgetrapte gras hoopt het afval zich op: voedselverpakkingen, verfrommelde poncho’s, sigarettenpeuken, besmeurde wegwerpdekentjes. Bij de tenten van het Rode Kruis en Artsen zonder Grenzen is er een continue aanloop. Een man op Havaiana-slippers laat de blaren op zijn voeten zien. Een ander vraagt vergeefs om een warme jas. Onder een overkapping van bruin tentdoek zitten tientallen jonge mannen in groepjes bij elkaar. In afwachting, maar van wat? „We zitten hier al dagen”, zegt Ezz uit Jemen, een kleine man met ronde bril en vlassig snorretje. „Niemand kan ons vertellen wat er precies gaat gebeuren, of wanneer.” Verderop roosteren twee mannen maïskolven in een vuurtje. Dit weekend zou de chaos in Ter Apel eindigen, was de bedoeling. Géén driehonderd mensen meer die buiten   slapen, zoals donderdagnacht. Géén onduidelijkheid meer over het aanmeldproces. Twee maatregelen moesten het verschil maken. Zaterdag opende bij Zoutkamp een  verblijf voor asielzoekers die nog wachten op hun eerste registratie in Ter Apel. Daarnaast zou een dezer dagen een  „ticketsysteem” ingaan, dat duidelijkheid moet geven over de volgorde waarin de mensen zich mogen aanmelden. In werkelijkheid is de orde is nog ver te zoeken, zegt Ezz op zaterdag. „Veel mensen die hier tegelijk met mij aankwamen, zijn al helemaal ingeschreven, terwijl ik nog wacht. Er is geen systeem, het draait allemaal om geluk.” Onder het tentdoek zit Idriss in kleermakerszit op een wit wegwerpdekentje. Op zijn schoot een telefoon en pakje sigaretten. „We hebben geen informatie”, zegt hij. „Alleen roddels. Mensen vertellen van alles tegen elkaar.” Toen hij naar Nederland kwam had hij zich „op van alles voorbereid”, zegt hij. Maar niet op deze chaos. „Nederland is het mooiste land van Europa. Ik had dit niet verwacht.” De sanitaire voorzieningen zijn wel verbeterd. Sinds berichten over overvolle Dixies, eind augustus, zijn er zo’n veertig wc’s voor mannen en zestien voor vrouwen bijgeplaatst. Verderop ontstaat rumoer. Een Algerijnse man in een zwart T-shirt met halflang sluik haar is op de overkapping van tentdoek geklommen, waar nog tientallen mensen onder zitten. Hij is high, zegt een omstander. Een ander heeft het over een roesopwekkende mix van Red Bull en hoestdrank.  Als na een tijdje vier politieagenten de man naar beneden proberen te praten, reageert hij eerst nauwelijks, om daarna uitzinnig in het Duits te schreeuwen: ik haat de politie! Een agent prikt met zijn gummiknuppel in het tentdoek. „Ja, ik kom, ik kom”, roept de man, waarna hij zich gedwee laat arresteren. „Dit is al de derde keer dat ze hem meenemen”, zegt een omstander. Een medewerker van het Centraal Orgaan opvang asielzoekers (COA) verzucht verderop: „Je moet ze allemaal op de eerste boot zetten. Werkelijk waar, mien jong.” Andere asielzoekers klagen over ‘de Algerijnen’. „Ik ben ze echt zat”, zegt Eyüp (21), een Koerdische Turk in een spijkerjack. Hij en zijn vrienden sliepen eerder deze week hier, buiten het hek. „We bleven beurtelings wakker om onze spullen te bewaken.” Als aan het  begin van de middag een witte touringbus van Lanting Reizen arriveert, vertelt de buschauffeur dat hij eerst naar Zoutkamp was gereden. „Ik hoorde dat ik daar naartoe moest, maar daar was niemand.” Binnen de hekken stappen zo’n veertig mensen in. Bij het wegrijden zwaaien ze vanuit de bus uitbundig naar de achterblijvers. De asielzoekers die nog buiten de hekken van het aanmeldcentrum zitten, verblijven daar sinds klokslag twaalf uur plotseling illegaal. Op dat tijdstip is er – zonder dat de wachtenden zich ervan bewust zijn – een lokale noodverordening ingegaan: een gebiedsverbod voor asielzoekers die nog niet aangemeld zijn.  De noodverordening leidt tot protest van hulporganisaties als VluchtelingenWerk Nederland en MiGreat. Nieuwe asielzoekers moeten zich immers melden in Ter Apel. Hoe kan dat als ze er niet mogen komen? Later die dag past de veiligheidsregio het gebiedsverbod aan: wie zich voor het eerst in Ter Apel meldt is wél welkom. De verordening is bedoeld om te kunnen optreden tegen asielzoekers die het terrein niet willen verruilen voor een slaapplek. Rond lunchtijd delen asielzoekers in blauwe hesjes de maaltijden van het COA uit: een bordje met kant-en-klare rundvleessalade met een zacht wit puntje ernaast. Bijna niemand neemt het. De bordjes die vrijwilligers van MiGreat verderop uitdelen zijn populairder: linzen-bonensalade met cherrytomaatjes en rucola, een dikke plak bruin brood ernaast. Zelfs een vrijwilliger die de rundvleessalade uitdeelt, haalt uiteindelijk het eten van MiGreat op, om het voor zijn eigen afgiftepunt op te eten. „Dit is het lekkerste.” Als later op zaterdagmiddag de witte bussen af en aan rijden, wordt het veldje voor het aanmeldcentrum langzaam leger. Asielzoekers, vrijwilligers en hulpverleners ruimen samen de troep op, met prikstok en vuilniszak.  Die dag worden 258 mensen overgebracht naar de nieuwe ‘wachtkamer’ in Zoutkamp, 183 naar Goes en Stadskanaal. Zaterdagnacht slaapt wederom niemand meer op het terrein voor het aanmeldcentrum, laat het COA weten. Artsen zonder Grenzen stopt zondag zijn medische hulp. De organisatie  roept het kabinet „met klem op” om de situatie „niet opnieuw te laten escaleren”. Update (11 september 2022): Dit artikel is aangevuld met de informatie dat Artsen zonder Grenzen is gestopt met het aanbieden van medische hulp.||https://www.nrc.nl//nieuws/2022/09/11/het-eindeloos-wachten-in-ter-apel-kan-nu-s-nachts-ook-binnen-a4141482
2022-09-12||Nederlandse nazi-collaborateurs grepen met extreem geweld hun kans||De Sneeker Bloednacht, zo is de nacht van 13 op 14 juli 1944 de geschiedenis ingegaan. Twee nazi-moordcommando’s trokken toen door de Friese stad om wraak te nemen voor de ontvoering van een Nederlandse collaborateur. Ze liquideerden uiteindelijk vier mannen van wie ze vermoedden dat die banden hadden met het verzet. Drie van de vier stierven door een schot van Jan Ale Visser, een Nederlandse medewerker van de Sicherheitsdienst. Hij had zich vrijwillig aangesloten bij de strafexpeditie. Dit waren lang niet de enige moorden die Visser pleegde tijdens de bezetting. Hij hield ervan om mensen dood te schieten. Na de oorlog verklaarde hij: „Ik voelde wel dat ik in een abnormale roes verkeerde, maar ik zette de uit de weg geruimde slachtoffers direct weer uit mijn hoofd. [...] Dat ik zo diep heb kunnen zinken ligt voor een deel aan mijn eigen karakter.” Paul van de Water (1953) stapelde van mulo tot universiteit, waar hij Nederlands, sociale wetenschappen en sociaal-wetenschappelijke informatica studeerde. Hij was onder meer leraar Nederlands en informatica, hoofdredacteur en manager op het hbo. Hij publiceerde een aantal boeken over de Tweede Wereldoorlog en was buitenpromovenus bij het NIOD. Waarom namen Nederlanders als Visser tijdens de oorlog deel aan dit soort gewelddadige acties tegen landgenoten, acties die veel verder gingen dan die van de meeste collaborateurs? Wat was hun motivatie om te martelen en te moorden, welke patronen zijn er aanwijsbaar in hun achtergrond? Die vragen tracht Paul van de Water te beantwoorden in het proefschrift Collaboratie en geweld. Radicalisering en extremisme tijdens de Duitse bezetting van Nederland, waarop hij vorige week promoveerde aan de Universiteit van Amsterdam.  Van de Water: „Er is geen eenduidige verklaring te geven voor hun gedrag, daarvoor verschilden de door mij onderzochte daders te veel van elkaar. Twee dingen hadden ze wél gemeen: het waren allemaal mannen – ik kon geen extreem gewelddadige vrouwen vinden – en ze waren in staat op gezette tijden hun empathie uit te schakelen. Dat laatste is natuurlijk een beetje een open deur.” Waarom deed u dit onderzoek? „Ik onderzocht mijn familiegeschiedenis en stuitte op ene Lucas Bunt. Hij bleek in de oorlog een gewelddadige collaborateur te zijn geweest en ik vatte het plan op om een proefschrift te schrijven over zijn leven. Ik ging met dat voorstel naar Frank van Vree, toen directeur van het NIOD, maar hij raadde me aan het onderzoek uit te breiden naar meer van dit soort daders. Uiteindelijk heb ik er zestig gevonden en beschreven, waarvan ik er elf uitgebreid behandel – onder wie Bunt en Visser.” Een groot gedeelte van mijn onderzoeksgroep behoorde tot de maatschappelijk ontevredenen Er was dus geen overkoepelende verklaring voor hun gedrag? „Nee, hoewel er wel een kenmerk was dat ze op één man na allemaal gemeen hadden: het ontbreken van een religieuze of levensbeschouwelijke achtergrond. Dat is opvallend, want ze groeiden op in een sterk verzuilde samenleving. Je zou dus verwachten dat er meer bij een zuil hadden gehoord.” Zorgde de afwezigheid van zo’n achtergrond ervoor dat deze mannen vatbaarder waren voor het gewelddadige nazi-gedachtengoed? „Ik heb het niet onderzocht, maar ik kan me niet voorstellen dat hier sprake is van een causale relatie. Bovendien: er zijn tal van gewelddadige gelovigen geweest in de geschiedenis. „Een groot gedeelte van mijn onderzoeksgroep behoorde tot de maatschappelijk ontevredenen, hoewel er ook rijke en goed opgeleide mensen tussen zaten. Maar de meesten waren mannen die zich miskend voelden. Ze hadden geen kansen om maatschappelijk te stijgen, ook omdat ze over het algemeen laag opgeleid waren. Tegenwoordig zou je de helft van deze groep kwalificeren als functioneel analfabeet. Daders begonnen met een beetje dreigen, en dan ging het via klappen naar erger „Die weinig bevoorrechte positie speelde een belangrijke rol in hun radicalisering, want de bezetting bood hun kansen op maatschappelijke verbetering. Het nationaal-socialisme wordt vaak neergezet als een rancuneleer – en dat was het natuurlijk ook – maar voor veel mensen was het een leer van de hoop. „Deze daders verdiepten zich niet écht in die leer, maar ze hadden wel in de gaten: we kunnen nu kansen grijpen. Ik behandel bijvoorbeeld een aantal politieagenten die alleen lagere school hadden gedaan. Zij kwamen niet verder dan de functie van straatagent en zaten op dood spoor. Toen kwamen de nazi’s en die waren helemaal niet geïnteresseerd in je opleiding, zo lang je maar bereid was om te doen wat zij wilden.” Die kans op sociale stijging verklaart de bereidheid om te collaboreren, maar toch niet de stap om extreem geweld te gaan gebruiken? „Het begint met de keuze voor het nationaal-socialisme. Vervolgens kom je te werken binnen een organisatie waarvan verwacht wordt dat die gewelddadig is. En er wordt ook verwacht dat jíj gewelddadig bent. Daarop was de hele opleiding gericht. Je leest in dagboeken dat ze bij de SS moreel volledig werden afgebroken en opnieuw opgebouwd. „De groepsdruk om gewelddadig te zijn, was heel groot. Daders begonnen met een beetje dreigen, en dan ging het via klappen naar erger. Het was een geleidelijke socialisatie, hoewel er ook mannen waren die meteen overgingen tot het toepassen van extreem geweld. Die hadden een slechte impulsbeheersing, en daar sponnen de Duitsers garen bij. „Er waren wel grenzen. Oomke Bouman bijvoorbeeld sloeg in Groningen bij het eerste verhoor waaraan hij deelnam met een knuppel alle tanden uit de mond van de verdachte. Die kon daardoor niet meer praten, en dat was niet de bedoeling. Het slachtoffer moest nog wel andere verzetslui kunnen aangeven. Bouman werd weggestuurd en mocht niet meer bij verhoren aanwezig zijn. De grenzen waren dus praktisch, niet ethisch.” De misdadigers die ik heb onderzocht, waren geen mensen zoals ieder ander Jan Ale Visser werd uiteindelijk ontoerekeningsvatbaar verklaard, maar er waren verder maar weinig daders geestelijk ziek. „Dat klopt. Visser haalde ook seksuele bevrediging uit wat hij deed, maar van de gewelddadige collaborateurs die ik heb onderzocht, had minder dan 5 procent een psychopathologische stoornis. Dat komt overeen met internationale cijfers.” Dan blijven we zitten met de ‘banaliteit van het kwaad’, zoals Hannah Arendt dat noemde: het idee dat iedereen een moordenaar kan worden als de omstandigheden ernaar zijn. „Het concept van Arendt vind ik goed toepasbaar op mijn groep daders: ze handelen vanuit banale motieven en deden dat gedachteloos. Maar de ultieme conclusie die ze trekt, is niet de mijne. Ik geloof niet dat elk mens in staat is tot diep kwaad. „Het is altijd een combinatie van de omstandigheden en wat de Nederlandse socioloog Abraham de Swaan ‘de dispositie’ noemt, de persoonskenmerken van een dader. Want er zijn natuurlijk tal van situaties geweest waarin mensen in dezelfde omstandigheden tot heel verschillende keuzes zijn gekomen. De misdadigers die ik heb onderzocht, waren geen mensen zoals ieder ander.”||https://www.nrc.nl//nieuws/2022/09/11/nederlandse-nazi-collaborateurs-grepen-met-extreem-geweld-kun-kans-a4141350
2022-09-12||Een lelijk woord  voor lelijke tijden||Hufter wil niemand zijn, hufter wil niemand zeggen. Althans, dat laatste zou je denken. Want het is een afschuwelijk woord en afschuwelijk zijn de klanken: huh…fff… ter. Meer grom dan spraak, allerminst een voorbeeld van eloquent en empathisch communiceren. Des te vreemder is het dat ‘hufter’ pontificaal in de cultuur en in ons dagelijks leven staat. Schrikbarend snel ben je hufter. Laatst maakte ik een foutje in het verkeer. Ik sorteerde verkeerd voor waardoor het leek alsof ik voordrong. Ik zat ook wel een beetje te dromen, ook toen het vlak daarna allemaal vast kwam te zitten. Opeens rukte iemand het portier open en schreeuwde: „Hufter! Achter aansluiten en wel nu!” Blokjesshirt. Jeans. Een man van een jaar of vijftig, gezicht knalrood van woede. Wij hufters zijn deel van een groeiende groep. Minister-president Mark Rutte? Hufter! Het bungelende technische team van Formule 1-coureur Lewis Hamilton? Hufters. Zo ongeveer iedereen in de ogen van Ongehoord Nederland? Hufters. De leiding van Schiphol/de NS/energieleveranciers? Hufters. We hebben het woord omarmd. Eind negentiende eeuw betekende hufteren nog zoiets als ‘rillen van de kou’, zodat een hufter een koukleum was. Daarna ging de betekenisontwikkeling richting ‘zwakkeling’ en ‘lomp, onbeschaafd persoon’ oftewel een slecht mens.  M. De Coster wijst in Groot scheldwoordenboek: van apenkont tot zweefteef (2007) op het nog vroegere ‘hufter’ als iemand die aan de galg of huft hoort. Ook benoemt hij een aantal moderne samenstellingen, bijvoorbeeld ‘huftertelevisie’, shows waarin presentatoren gasten op extreme manieren lastigvallen, hen allerlei rare en vervelende dingen laten doen. De ‘huftermaatschappij’  is er een van de korte lontjes, gegroeid uit de tijdgeest, uit frustratie opgebouwd tijdens corona en de huidige angst vanwege de oorlog in Oekraïne  De ‘huftermaatschappij’, dan. Die is er een van de korte lontjes, gegroeid uit de tijdgeest, uit frustratie opgebouwd tijdens de hoogtijdagen van corona en de huidige angst en onzekerheid vanwege de oorlog in Oekraïne en de bijbehorende economische crisis. Opvallend was de verwijzing van oud-premier Boris Johnson (links: Partygate! Hufter!) in zijn afscheidsspeech naar de Romeinse leider Cincinnatus. Die was boer, maar werd consul ten tijde van de Aequi-opstand rond 460 voor het begin van de jaartelling. Nadat hij succesvol leiding gaf aan de verdediging van Rome deed Cincinnatus afstand van zijn machtige positie en keerde hij terug naar zijn boerderij. Hier was het Johnson om te doen: Cincinnatus was een held die menselijkheid combineerde met leiderschap en plichtsbesef, dus diametraal het tegenovergestelde van de hufter. Maar zo’n Cincinnatus — een mens als toonbeeld van beschaving — is ver te zoeken. En dat moeten we benoemen. Maar niet met ‘hufter’, nauwelijks een woord zo lelijk. Een lelijk woord voor lelijke tijden.||https://www.nrc.nl//nieuws/2022/09/11/een-lelijk-woord-voor-lelijke-tijden-a4141480
2022-09-12||Er zitten hongerige mannen in de kerk. En jij kookt||In de kerk in ons vrij kleine dorp (400 inwoners) worden twintig mensen opgevangen die in Ter Apel buiten moesten slapen. Ze zijn met een bus en veldbedden afgeleverd, de voortvarende dominee en de vrijwilligers uit het dorp hebben een rijdende badkamer geregeld, en ze moeten natuurlijk ook eten. En waarom zou ik niet iets doen, hè. Ik schijn te kunnen koken. Omdat ik wil weten wat er te eten zal zijn vanavond bel ik halverwege de morgen aan bij de dorpsgenote die de hulpverlening coördineert. „Ha”, zegt haar man die opendoet, „jij kookt voor vanavond, fijn.”   „Maak maar voor 25 mensen”, zegt hij, „er zijn ook nog een paar vrijwilligers en misschien wil je zelf ook mee-eten. Zes uur precies!” Wat kookte ik ook alweer altijd als ik 25 man te eten moest geven? Dan was het verjaardag en dan maakte ik talloze  hapjes waar ik al twee weken over nagedacht had. En dan had ik op de dag zelf allang de boodschappen gedaan. En dan was het geen woensdagochtend waarop ik eerst nog een interview moest uitwerken. En dan hoefde ik dat eten ook niet mee te kunnen nemen. En dan ging het niet om  Syrische en Eritrese mannen die veel honger schijnen te hebben. Het is te laat om me te gaan verdiepen in de Eritrese keuken, maar ‘Noord-Afrikaans’ is vertrouwd gebied. Dus: rijst met linzen en gekruide gebakken uien, wortelsalade met citroen en rozijnen, aardappel/sperziebonensalade met rode peper, kummel en koriander. Een uurtje later liggen er idioot veel wortelen, sperziebonen en aardappelen op het aanrecht, en rozijnen en peterselie en koriander en rijst, en alles bij elkaar was het niet veel meer dan dertig euro. Hm. Man en ik kijken elkaar aan. Dat zou betekenen dat wij met z’n tweeën 12 dagen zouden kunnen eten voor dertig euro… Dat is nog nooit gelukt. Ook niet een beetje. En dan nu de uitvoering. Doe je voor zes gewoon een beetje royaler met olie en citroensap, voor 25 lijkt het ineens alsof je een volslagen abnormale hoeveelheid vinaigrette zou moeten hebben. Ik pers een hele sinaasappel uit, dat is altijd lekker voor wortelen, maar 1 sinaasappel op 2 kilo wortelen is ongeveer géén sinaasappel.  Waarom denk ik trouwens dat twee rode pepers wel genoeg is voor 3 kilo aardappelen en een kilo sperziebonen? Omdat de vorige keer dat ik dit gerecht maakte driekwart peper al heel heet was – maar dat was voor maar 8 mensen, een nu ineens kinderachtig klein gezelschapje.  Hoeveel kaneel is lekker in zó veel rijst? Hoeveel komijn? Ik sta in wolken specerijen die allemaal gedempt lijken te worden door de formidabele hoeveelheid linzen. Zoals de kilo’s uien, die in twee pannen en plassen olijfolie zacht  moeten worden, op hun beurt ook in het geheel verdwijnen alsof ze er nooit zijn geweest. En waar is de koriander gebleven die de aardappelen altijd zo lekker maakt? Gelukkig zegt iemand terwijl ze eet: hé, koriander. Dus er is nog ergens een blaadje te proeven geweest.  Oh, wat wil ik graag dat ze het lekker vinden. Pathetisch gewoon.  Eén man zegt bij het opscheppen dat hij geen rijst hoeft „want ik probeer een beetje af te vallen”. Sommigen prakken op hun bord de drie gerechten krachtig door elkaar. Iemand heeft een enorme zoutstrooier gevonden. Een ander probeert de door een dorpsgenoot gemaakte kruidenboter door de rijst te smeren. Maar één Syrische man vertrouwt een vrijwilligster gelukzalig toe dat het wel lijkt of dit eten in zijn eigen land is gemaakt.  God zegene hem.   
Nieuwsbrief
		NRC Eten & Gezondheid
	 
		De laatste inzichten over eten, de lekkerste recepten en slimme tips om gezond te leven
	||https://www.nrc.nl//nieuws/2022/09/11/er-zitten-hongerige-mannen-in-de-kerk-en-jij-kookt-a4141479
2022-09-12||IAEA: back-up centrale Zaporizja hersteld, koeling kan via externe stroomnet||De door Rusland bezette kerncentrale van Zaporizja is na herstelwerkzaamheden aan een beschadigde hoogspanningslijn zaterdag weer aan het Oekraïense stroomnet gekoppeld. Dat is gebeurd via een externe back-up stroomlijn, zo meldt het Internationaal Atoomenergieagenteschap (IAEA) zondag. De externe stroom is nodig om de reactoren van de centrale te koelen en voor andere veiligheidsfuncties. Het Oekraïense staatsagentschap Energoatom maakte zondagochtend bekend dat ook de energieproductie van zesde en laatste werkende reactor in de centrale is stilgelegd. De koeling van de units in de kerncentrale kan nu weer via het externe stroomnet plaatsvinden, zo meldt het IAEA.||https://www.nrc.nl//nieuws/2022/09/11/iaea-back-up-hersteld-reactoren-kunnen-gekoeld-worden-via-externe-stroomnet-a4141478
2022-09-12||Opinie | Inlichtingendiensten bespioneren journalisten niet||Twee recente publicaties in NRC,  AIVD hield onderzoeksjournalist 35 jaar in de gaten van Joep Dohmen (28/8)  en De AIVD heeft vrij spel onder journalisten van Roger Vleugels (1/9),  hebben de complexe relatie tussen journalistiek en inlichtingendiensten weer onder de aandacht gebracht. Hoewel dat op zichzelf goed is, wordt de discussie vertroebeld door een gebrekkige weergave van de taken en bevoegdheden van de inlichtingendiensten.  Hugo Vijver is freelance publicist inlichtingen en veiligheid en oud-medewerker van de AIVD en MIVD. De auteurs stellen afwisselend dat de AIVD en MIVD journalisten volgen, schaduwen, in de gaten houden en bespioneren. Vleugels meent dat de diensten dit officieel doen vanwege staatsgevaarlijke activiteiten van journalisten, maar de échte reden zou zijn dat de diensten meer willen weten over het onderwerp waar de journalist in kwestie mee bezig is.  Dit is een karikaturale en kwalijke weergave van het werk van de inlichtingendiensten. De AIVD en MIVD hebben de wettelijke bevoegdheid om gegevens te verzamelen. Deze bevoegdheid is aan alle kanten ingeperkt en aan streng toezicht onderworpen. De diensten kunnen gebruik maken van algemene bevoegdheden, zoals het raadplegen van openbare bronnen, commercieel verkrijgbare informatie of simpelweg met mensen praten. Pas als dit niet de gezochte informatie oplevert, mogen bijzondere bevoegdheden (zoals tappen, volgen en hacken) worden ingezet. Wettelijk is vastgelegd dat alleen het middel ingezet mag worden dat het minste inbreuk maakt op de privacy van de onderzochte persoon en dat het middel proportioneel moet zijn ten opzichte van het doel.  Met andere woorden, als de inlichtingendiensten interesse hebben in het onderzoek van een journalist, zullen zij in geen geval toestemming krijgen om zware, inbreukmakende middelen in te zetten als volgen of tappen. Voor het doel (‘wat weet journalist X over onderwerp X?’) zijn immers veel minder inbreukmakende middelen voorhanden. De AIVD en MIVD mogen personen met een nuttige informatiepositie of specifieke kennis benaderen. De diensten dienen een groot maatschappelijk belang, het zou gek zijn als zij geen gebruik zouden maken van de in de samenleving aanwezige kennis. Dit afdoen met de stelling dat de diensten graag werken ‘via de beroepsgroep’ van journalisten is daarom te kort door de bocht. De kracht van de inlichtingendiensten ligt juist in het gebruiken van een verscheidenheid aan soorten inlichtingenbronnen. Mensen zijn één soort bron, ook journalisten. Een benaderd persoon kan de diensten op basis van eigen afwegingen natuurlijk altijd een ‘nee’ verkopen, dat gebeurt in de praktijk ook. Vleugels trekt dat in twijfel en suggereert dat journalisten onder druk gezet of zelfs gechanteerd zouden worden om met de inlichtingendiensten te praten. Hij gaat daarmee voorbij aan het feit dat het werken met menselijke inlichtingenbronnen tot het meeste delicate werk van de inlichtingendiensten behoort, waarbij de vertrouwensrelatie tussen dienst en bron de basis vormt. Druk of chantage is geen toekomstbestendige basis voor zo’n relatie, en zal door de diensten daarom altijd vermeden worden –  naast het feit dat chantage gewoon een misdrijf is.  Dat de diensten door het „bespioneren van de pers” en „spioneren via de pers” een bedreiging vormen voor de persvrijheid en de vrijheid van meningsuiting is een even extreme als ongefundeerde beschuldiging van Vleugels aan het adres van organisaties die vierentwintig uur per dag, 365 dagen per jaar werken om aanslagen te voorkomen, spionage tegen te gaan en uitgezonden militairen veilig te houden.  In het artikel van Dohmen over onderzoeksjournalist Stella Braam blijkt evenmin dat zij in haar werk op enige wijze gehinderd is door de AIVD. Vleugels pleit voor het inperken van het „bespioneren” van journalisten. Hij is reeds een aantal jaar geleden, in de vernieuwde Wet op de inlichtingen- en veiligheidsdiensten, bediend. Indien de diensten inlichtingenmiddelen willen inzetten op journalisten, moet de rechtbank Den Haag daar toestemming voor geven.  Het zou Vleugels en andere journalisten sieren wanneer zij in hun publicaties meer moeite zouden doen zich te verdiepen in de feiten, in plaats van de diensten in een kwaad daglicht te stellen op basis van ongefundeerde aannames.||https://www.nrc.nl//nieuws/2022/09/11/inlichtingendiensten-bespioneren-journalisten-niet-a4141477
2022-09-12||Netflix laat games maken bij grote Franse gameproducent Ubisoft||De Amerikaanse videostreamer Netflix heeft de eerste grote deal voor zijn gaming-ambities  te pakken: de onderneming kondigde zaterdagavond aan dat de Franse gamereus Ubisoft drie exclusieve games voor haar zal maken. Netflix moet een gamedienst voor iedereen worden, vertelt topvrouw Leanne Loombe. Het gaat om een opvolger van de door critici geprezen Eerste Wereldoorloggame Valiant Hearts, het speelse rollenspel Mighty Quest, én een nieuw deel uit blockbusterreeks Assassin’s Creed. De games zullen exclusief via de Netflix-app op mobiele apparaten te spelen zijn. Netflix (220 miljoen abonnees) boekte sinds de lancering van zijn nieuwe dienst eind vorig jaar daar nog weinig succes mee, volgens Apptopia. Deze app-analist constateerde begin augustus dat slechts 1,7 procent van alle Netflix-abonnees deze dienst uit heeft geprobeerd. Maar de harde cijfers zijn voor Netflix voorlopig nog niet van belang, vertelt Loombe tijdens een virtueel rondetafelgesprek met twee journalisten. Ze draagt de verantwoordelijkheid voor games van de externe partners van Netflix. Daarnaast maakt het bedrijf nog intern spellen. „We zijn nu aan het experimenteren. Het is nog veel te vroeg om te zeggen wat wel en niet gaat werken.” De grootste hits onder de 28 games die de Netflix-dienst nu kent zijn de Stranger Things-games, catpuzzelgame Mittens en zombiegame Into the Dead, aldus Loombe. Voor het einde van het jaar moet het aanbod bijna verdubbeld zijn, naar zo’n vijftig games. Het wordt een eclectische verzameling, met hoog aangeschreven titels als puzzelgame Into the Breach en bijzondere platformspellen die je even tussendoor kan spelen, zoals Lucky Luna. Als ze straks wél de balans op gaan maken, waar kijkt Netflix dan naar? „Dat we zo’n divers aanbod kunnen bieden, dat elk van onze abonnees een game heeft om te spelen”, zegt Loombe. „Daar hoort ook bij dat we met zoveel mogelijk verschillende gamemakers uit zoveel mogelijk landen willen samenwerken.” Ook uit Nederland: het Haagse Paladin Studios werkt op dit moment aan een spel op basis van de populaire Netflixserie Nailed It!. Voorlopig voegt Netflix alleen smartphonegames toe. „Spelers gedragen zich anders op pc en op spelcomputers”, zegt Loombe. Dat zou dus meer onderzoek vereisen. „We concentreren ons nu op mobiele apparaten, want ik geloof dat we daar onze abonnees het beste mee dienen: iedereen heeft een smartphone. Je kan die games gemakkelijker in je dagelijks leven passen, bijvoorbeeld tijdens de lunch.”  Netflix kan bovendien gemakkelijk scoren bij smartphone-gamers. Die worden vaak gek van de advertenties en andere praktijken in mobiele games, zoals moeten betalen om weer een actie te kunnen uitvoeren. „Onze games zijn met een Netflix-abonnement helemaal gratis”, zegt Loombe. „We denken dat dat ook beter is voor onze partnerstudio’s - die kunnen zich richten op het creatieve werk, niet op hoe ze er geld aan gaan verdienen.” Met Ubisoft heeft Netflix voor het eerst een grote partner uit de gamewereld in zijn catalogus. De Assassin’s Creed-games zijn wereldwijd geliefd - de laatste game, Valhalla, was goed voor meer dan 1 miljard dollar (980 miljoen euro) omzet. Netflix gaf al groen licht aan een eigen Assassin’s Creed-serie, nu komt daar dus een smartphonegame bovenop. „Het is wel nog vroeg, we zijn nog met Ubisoft aan het uitzoeken hoe en of deze game en de serie precies met elkaar verbonden zijn.” De keuze voor Ubisoft lijkt logisch: het Franse bedrijf toonde zich de afgelopen jaren gretig voor partnerschappen buiten de grenzen van de traditionele gamewereld. Ubisoft sloot eerder al een deal met Microsoft, dat veel succes heeft met zijn eigen Netflix-achtige dienst Game Pass.  Het idee van Netflix is niet gek: dergelijke diensten zijn nu in trek. Maar of Netflix-abonnees hun weg gaan vinden naar de gametab in de app, is nog de vraag. Wellicht zal een grote aankondiging zoals van de Assassin’s Creed-game daar verandering in gaan brengen. 
Nieuwsbrief
		NRC Kijktips
	 
		Wat moet je deze week kijken? Tips voor boeiende programma’s, series en films
	||https://www.nrc.nl//nieuws/2022/09/11/netflix-laat-games-maken-bij-grote-franse-gameproducent-ubisoft-a4141475
2022-09-12||Lichaam koningin Elizabeth II vanuit Balmoral op weg naar Edinburgh||De rouwstoet met het lichaam van de Britse koningin Elizabeth II is zondag vertrokken uit het Schotse Balmoral Castle, waar ze donderdag overleed. De lijkwagen rijdt aan kop van een stoet van zeven auto’s die haar over zal brengen naar de Schotse hoofdstad Edinburgh. Daar zal de overleden vorstin worden opgebaard in haar formele Schotse residentie Holyroodhouse. In de rouwstoet bevinden zich onder anderen Elizabeth’s dochter Anne en haar man Timothy Laurence. Op de Britse publieke omroep BBC is vanuit de lucht te zien hoe de kist, gedrapeerd met de koninklijke standaard van Schotland, door het Schotse landschap rijdt. Als eerste deed de stoet het dorp Ballater aan. In het dorp, gelegen op zo’n twaalf kilometer van Balmoral, hadden zich honderden mensen verzameld om hun laatste eer te bewijzen aan Elizabeth. De overleden koningin ging in het dorp naar de kerk als ze in haar geliefde zomerresidentie Balmoral verbleef. De rouwstoet zal naar verwachting zo’n zes uur onderweg zijn naar Edinburgh. Daarvandaan zal haar kist dinsdag naar Londen worden gevlogen. Vanaf woensdag kunnen Britten het lichaam van Elizabeth bezoeken in Westminster Hall, waar ze vier dagen opgebaard zal liggen. Elizabeth wordt op maandag 19 september tijdens een staatsbegrafenis ter aarde besteld in de St. George’s Chapel in Windsor. Correctie (12 september 2022): In een eerdere versie van dit blog stond dat koningin Elizabeth II begraven wordt in Westminster Abbey. Dat klopt niet, al is daar wel de uitvaart. Ze wordt begraven in St. George’s Chapel, dat is hierboven aangepast.||https://www.nrc.nl//nieuws/2022/09/11/lichaam-koningin-elizabeth-vanuit-balmoral-op-weg-naar-edinburgh-a4141474
2022-09-12||Productie kerncentrale Zaporizja is volledig stilgelegd||De productie van de kerncentrale bij Zaporizja is volledig stilgelegd. Dat meldt het Oekraïense staatsagentschap Energoatom zondag volgens internationale persbureaus. Het agentschap meldt dat het de zesde en laatste actieve reactor van de centrale heeft losgekoppeld van het energienetwerk en dat er voorbereidingen worden getroffen om de reactor te koelen. Vorige week werd de noodstroomverbinding van de kerncentrale afgesloten, nadat beschietingen in het gebied er een brand hadden veroorzaakt. Energoatom, dat eigenaar is van de centrale, besloot daarop de verbinding met een nabijgelegen thermische centrale los te koppelen. De afgelopen dagen deelde het Internationaal Atoomenergieagentschap (IAEA), dat sinds vorige week medewerkers bij de centrale heeft gestationeerd, steeds zorgwekkendere berichten. Volgens het IAEA kon de centrale nauwelijks nog veilig functioneren, onder meer omdat de veiligheidssystemen die als back-up dienen niet meer werken. De Oekraïense regering liet eerder deze week al weten te overwegen de kerncentrale om „veiligheidsredenen” te sluiten. ‘Gedemilitariseerde zone’
De kerncentrale van Zaporizja, de grootste van Europa, is sinds het begin van de oorlog bezet door Russische troepen. Oekraïne en Rusland beschuldigen elkaar van beschietingen in de buurt van de kerncentrale, waardoor de hoogspanningslijnen die de centrale met het net verbinden zijn beschadigd.  Zondag drong Energoatom er in een verklaring bij het Russische leger op aan om de fabriek in Zaporizja te verlaten en de oprichting van een „gedemilitariseerde zone” mogelijk te maken. Eerder deze week deed het IAEA een vergelijkbare oproep.||https://www.nrc.nl//nieuws/2022/09/11/productie-kerncentrale-zaporizja-is-volledig-stilgelegd-a4141473
2022-09-12||NS en bonden bereiken cao-akkoord, stakingen opgeschort||NS en de onderhandelende vakbonden CNV, FNV en VVMC hebben zondagochtend een cao-akkoord bereikt. De vakbonden gaan het akkoord nu voorleggen aan hun leden en schorten de voor volgende week aangekondigde stakingen tot die tijd op, zo meldt FNV Spoor.  Het akkoord bestaat onder meer uit de invoering van een minimumloon van 14 euro en een loonsverhoging van 9,25 procent. De nieuwe cao moet met terugwerkende kracht per 1 juli van dit jaar ingaan en zal 18 maanden geldig zijn, tot 1 januari 2024. Werknemers ontvangen gedurende deze periode tweemaal een vergoeding van 1.000 euro. Ook ‘inflatiereparatie’ wordt door de vakbonden gemeld als resultaat van de onderhandelingen. Volgens CNV-onderhandelaar Jerry Piqué krijgen werknemers daarbij een vergoeding als de inflatie dit jaar hoger uitvalt dan de ramingen van het Centraal Planbureau. „Het gaat om koopkrachtbehoud gedurende de looptijd van de cao, daarna moeten we weer opnieuw onderhandelen”, zei Piqué tegen persbureau ANP. Waarnemend NS-president-directeur Bert Groenewegen laat in een reactie weten „blij” te zijn met het resultaat van de onderhandelingen. Toch waarschuwde de topman ervoor dat het akkoord „nog niet de oplossing [is] voor alles wat speelt”. Volgens Groenewegen zal NS bezig blijven met de zorgen van collega’s, „over werkdruk, werkplezier en het tekort aan collega’s”. De spoorwegvervoerder zag zich deze zomer vanwege het tekort aan personeel genoodzaakt zijn dienstregeling af te schalen. Of het akkoord volstaat om de onvrede onder het NS-personeel weg te nemen, „bepalen natuurlijk de leden”, aldus FNV Spoor in een verklaring. Er volgen verschillende (digitale) informatiesessies, waarin de vakbonden het resultaat van de onderhandelingen aan hun leden zullen voorleggen. Dat dat geen uitgemaakt zaak is, bleek bij de cao-onderhandelingen in het streekvervoer. In maart kwamen de vakbonden en de werkgevers een cao-akkoord overeen. Dat werd goedgekeurd door CNV-leden, maar afgekeurd door FNV-leden. Aan recente stakingen in het streekvervoer nam het CNV dan ook geen deel, maar de FNV wel.||https://www.nrc.nl//nieuws/2022/09/11/ns-en-bonden-bereiken-cao-akkoord-stakingen-opgeschort-a4141472
2022-09-12||Dit blog is afgesloten||In dit blog deed NRC verslag van de gebeurtenissen op de eerste dagen na het overlijden van de Britse koningin Elizabeth II. Vrijdag kwam de nieuwe koning, Charles III, vanuit Schotland naar Londen, waar hij ’s avonds een televisietoespraak hield. In St. Paul’s Cathedral in Londen was een herdenkingsceremonie en van over de hele wereld stroomden steunbetuigingen binnen.||https://www.nrc.nl//nieuws/2022/09/11/248293-a4141470
2022-09-12||Charles III officieel benoemd tot staatshoofd Australië||Koning Charles III is zondag officieel uitgeroepen tot staatshoofd van Australië tijdens een ceremonie in het parlement in Canberra. Dat meldt het Australische persbureau AAP. De bijbehorende verklaring werd uitgesproken door gouverneur-generaal David Hurley. Hurley, die door de Britten is aangesteld om de vorst in Australië te vertegenwoordigen, zei dat de raad een zware verantwoordelijkheid heeft. „Australië is een onafgewerkt product. Het gaat nu een nieuw tijdperk in. De meeste Australiërs hebben geen wereld zonder koningin Elizabeth II gekend, haar overlijden is het einde van een tijdperk.” Ook werd aangekondigd dat Australië op 22 september, drie dagen na de koninklijke begrafenis van koningin Elizabeth, een nationale herdenkingsdag zal hebben.”Ik moedig alle Australiërs aan, waar je ook bent, om de tijd te nemen om te pauzeren en na te denken over het buitengewone leven van de dienst van Hare Majesteit.”||https://www.nrc.nl//nieuws/2022/09/11/charles-iii-officieel-benoemd-tot-staatshoofd-australie-a4141469
2022-09-12||Welkom in dit blog||Koningin Elizabeth II is donderdag op 96-jarige leeftijd en na zeventig jaar op de Britse troon overleden. Het Verenigd Koninkrijk is momenteel in een nationale periode van rouw. Op 19 september is de staatsbegrafenis van de koningin in Westminster Abbey.  Tot die tijd zijn in het VK allerlei plichtplegingen gaande. Zo werd Charles III, direct na het overlijden van zijn moeder koning, zaterdagochtend officieel benoemd tot zijn nieuwe functie. Diezelfde middag zwoer een aantal parlementariërs trouw aan Charles III.  Elizabeth overleed in haar Schotse vakantieverblijf in Balmoral en is daar momenteel alsnog. Later op zondag zal haar lichaam naar paleis Holyroodhouse in Edinburgh worden gebracht en dinsdag naar Londen.  Vanaf woensdag kunnen Britten een laatste eerbetoon aan hun koningin brengen - Queen Elizabeth zal tot aan haar uitvaart in Westminster Hall opgebaard zijn. Toen de koningin-moeder in 2002 overleed, kwamen zo’n 200.000 mensen langs haar kist. ||https://www.nrc.nl//nieuws/2022/09/11/welkom-in-dit-blog-455-a4141467
2022-09-12||Dit blog is afgesloten||						In dit blog deed NRC van zondag tot en met dinsdag verslag van de gebeurtenissen na het overlijden van de Britse koningin Elizabeth II. Zondag is Charles III officieel uitgeroepen tot koning. Het lichaam van de Queen heeft de afgelopen dagen een uitgebreide reis door het Verenigd Koninkrijk afgelegd: van het Schotse Balmoral Castle, waar ze overleed, naar Holyroodhouse en de kathedraal St. Giles in Edinburgh. Dinsdagavond is haar kist naar Buckingham Palace in Londen vervoerd. Op 19 september om 11.00 (lokale tijd) is de uitvaart in de Westminster Abbey. Volg de meest actuele ontwikkelingen rond de dood van koningin Elizabeth II in het nieuwe blog.
					 						Het vliegtuig met daarin de kist van koningin Elizabeth II is dinsdagavond geland op de koninklijke luchtbasis in het westen van Londen. Premier Liz Truss, minister van Defensie Ben Wallace en een groep militairen wachtten haar daar op. De koningin wordt vervolgens naar Buckingham Palace gebracht, waar ook andere leden van de koninklijke familie zullen zijn.  De vlucht vanuit Schotland, die ruim een uur duurde, legde een uitgebreide route af over bezienswaardige plekken in het Verenigd Koninkrijk. Het vliegtuig reisde eerst in westelijke richting naar Glasgow, vloog daarna over Lake Windermere en vervolgens langs Manchester, Stoke-on-Trent, Birmingham en Royal Leamington Spa.  Prinses Anne, de enige dochter van koningin Elizabeth II, reisde met haar moeder mee van Schotland naar Londen. „ Het was een eer en een voorrecht om haar op haar laatste reis te begeleiden”, zegt Anne in een verklaring. „Aan mijn moeder, de koningin, dank u.”

De koningin wordt nu naar Buckingham Palace gebracht, waar ze door leden van de koninklijke familie wordt opgewacht.  Foto Kirsty Wigglesworth/Pool/AP

 De koningin wordt nu naar Buckingham Palace gebracht, waar ze door leden van de koninklijke familie wordt opgewacht.  Foto Kirsty Wigglesworth/Pool/AP   						De kist van koningin Elizabeth II, die afgelopen donderdag op 96-jarige leeftijd overleed, is van het Schotse Holyroodhouse naar de kathedraal St. Giles vervoerd. Koning Charles III en zijn broers en zus liepen mee. Haar lichaam werd de kathedraal in gedragen, waarna de Schotse kroon op haar kist werd gelegd. Dinsdag wordt de overleden vorstin overgevlogen naar Londen en zal ze vier dagen opgebaard worden in Westminster Hall.  De processie over de Royal Mile, de route van het paleis naar  de kathedraal St. Giles, duurde ongeveer een half uur. Duizenden mensen stonden langs de weg om afscheid te nemen van de koningin. In de kathedraal kan het publiek langs de kist lopen en afscheid nemen.  De uitvaart van Elizabeth II is op maandag 19 september in de Londense kerk Westminster Abbey, waar ze in 1947 is getrouwd en zes jaar later is gekroond. Hierna wordt ze te ruste gelegd in de grafkelder van de St. George’s Chapel. Correctie (12 september 2022): In een eerdere versie van dit artikel stond dat Charles drie broers en zussen heeft. Dat moest natuurlijk zijn twee broers en een zus. Dat is hierboven aangepast. 						Koning Willem-Alexander, koningin Máxima en prinses Beatrix zijn maandag 19 september aanwezig bij de uitvaart van koningin Elizabeth II. Dat heeft de Rijksvoorlichtingsdienst bekendgemaakt. De plechtigheid vindt plaats om 11.00 uur lokale tijd in Westminster Abbey in Londen. Hoewel er nog geen gastenlijst is geopenbaard, worden bij de ceremonie veel staatshoofden en regeringsleiders verwacht. In ieder geval de Amerikaanse president Joe Biden heeft al aangekondigd erbij te zullen zijn. Koning Willem-Alexander, koningin Máxima en prinses Beatrix waren vorig jaar ook bij de uitvaart van de echtgenoot van koningin Elizabeth, prins Philip, die op 99-jarige leeftijd overleed. Die dienst was vanwege de coronamaatregelen en het feit dat Philip geen staatsbegrafenis wilde, een stuk soberder dan de plechtigheid van zijn vrouw. Na de uitvaart van Elizabeth II in de Londense kerk, waar ze in 1947 is getrouwd en zes jaar later is gekroond, zal haar lichaam worden overgebracht naar Windsor Castle. Haar man ligt daar in de grafkelder van de St. George’s Chapel. Waarschijnlijk wordt hij verplaatst, zodat hij samen met Elizabeth II, met wie hij 73 jaar was getrouwd, te ruste kan worden gelegd.

Koningin Elizabeth II samen met koning Willem-Alexander en koningin Máxima in 2019. Foto ANP

 Koningin Elizabeth II samen met koning Willem-Alexander en koningin Máxima in 2019. Foto ANP 						De uitwedstrijd van PSV tegen de Londense club Arsenal aanstaande donderdag is uitgesteld wegens het overlijden van koningin Elizabeth II. Dat heeft de UEFA maandag aan de Eindhovense club bekendgemaakt. De Britse autoriteiten hebben laten weten dat er niet genoeg politie is vanwege de grote drukte voor het afscheid van de overleden Britse monarch. Van woensdag tot maandag ligt Elizabeth in Londen opgebaard.  Wanneer het duel wordt ingehaald is nog niet bekend. Supporters die een ticket hadden voor de wedstrijd in Londen worden per mail op de hoogte gehouden, meldt PSV. Ajax speelt dinsdag in de Champions League tegen Liverpool. Dat duel gaat vooralsnog gewoon door. Vorige week werden ook alle wedstrijden in de Britse Premier League afgelast vanwege het overlijden van de Queen, als „teken van respect”.

Vorige week donderdag werd tijdens de wedstrijd van Zürich tegen Arsenal een minuut stilte gehouden voor Elizabeth.  Foto Gian Ehrenzeller/EPA

 Vorige week donderdag werd tijdens de wedstrijd van Zürich tegen Arsenal een minuut stilte gehouden voor Elizabeth.  Foto Gian Ehrenzeller/EPA 						Koning Charles III heeft maandag voor het eerst als monarch het Britse parlement toegesproken. De nieuwe koning noemde het Britse parlement „het levende en ademende instrument van onze democratie” en beloofde het voorbeeld van „onbaatzuchtige plicht”, die koningin Elizabeth II gaf, getrouw op te zullen volgen. Dat zei hij in Westminster Hall in Londen met zijn vrouw Camilla aan zijn zijde. De 73-jarige Charles III, die twee dagen geleden officieel werd benoemd tot koning van het Verenigd Koninkrijk, sprak zijn dank uit voor de steunbetuigingen na het overlijden zijn moeder.  „Toen ze nog heel jong was, beloofde Hare Majesteit zichzelf om haar land en haar volk te dienen en om de principes van een constitutionele regering voort te zetten”, zei koning Charles over zijn moeder. „Deze gelofte hield ze met onovertroffen toewijding.” Na de toespraak zijn koning Charles en Camilla naar het Schotse Edinburgh vertrokken, waar een herdenkingsdienst plaatsvindt in de St Giles’ Kathedraal. Het Schotse publiek kan daar afscheid nemen. Dinsdag wordt de kist overgevlogen naar Londen waar Elizabeth vier dagen opgebaard zal liggen. De Britse regering verwacht urenlange rijen en honderdduizenden mensen. 						Prins Harry bedankt koningin Elizabeth voor haar „toewijding en service”, haar „goede advies” en haar „aanstekelijke glimlach.” De prins heeft maandag voor het eerst  een verklaring gedeeld over het overlijden van zijn grootmoeder. Hij herinnert zich de woorden die de koningin sprak na het overlijden van haar man, prins Philip: „Het leven bestaat natuurlijk uit zowel het laatste afscheid als eerste ontmoetingen.”  Prins Harry schrijft dat hij verdrietig is, maar ook dankbaar voor al zijn momenten met de koningin. Hij is dankbaar voor zijn vroegste jeugdherinneringen met de koningin, het moment dat Elizabeth zijn vrouw Meghan voor het eerst ontmoette en toen ze haar „geliefde achterkleinkinderen” omhelsde. Hij koestert alle mooie momenten die ze samen hebben gehad.  Ook maandag gaan de plichtplegingen in de nasleep van Elizabeths dood door. Koning Charles III en koningin Camilla zijn maandag aangekomen in Westminster Hall in Londen. Ze zitten op de tronen in de zaal, om condoleances van de aanwezige parlementsleden te ontvangen.  Prins Harry en Meghan Markle bij een gedenkplaats bij Windsor Castle voor koningin Elizabeth.  Foto Martin Meissner / AP 						De kist van de Britse koningin Elizabeth II is zondag aan het eind van de middag aangekomen in de Schotse hoofdstad Edinburgh. De reis van haar Schotse vakantieverblijf Balmoral Castle naar Edinburgh duurde meer dan zes uur. Er stonden vele duizenden mensen langs de route door onder meer Aberdeen en Dundee. De rouwstoet bestond uit in totaal zeven auto’s en op de kist lag de koninklijke standaard en een krans die is gemaakt van bloemen uit de tuin van Balmoral. Dochter Anne en haar echtgenote Timothy Laurence maakten deel uit van de stoet. Bij aankomst in Edinburgh werd de kist na een korte ceremonie bij de officiële koninklijke residentie Holyroodhouse naar binnen gebracht. Daar kan het personeel afscheid van haar nemen. Maandag wordt de overleden vorstin overgebracht naar de kathedraal St. Giles en kan het publiek langs de kist lopen. Dinsdag wordt de kist overgevlogen naar Londen en zal ze vier dagen opgebaard worden in Westminster Hall. De staatsbegrafenis van Elizabeth is op maandag 19 september in de kerk Westminster Abbey.

De rouwstoet van koningin Elizabeth II in het centrum van Edinburgh. Foto AP/Petr David Josek 

 De rouwstoet van koningin Elizabeth II in het centrum van Edinburgh. Foto AP/Petr David Josek  						Het Antilliaanse land Antigua en Barbuda gaat binnen drie jaar een referendum houden over de vraag of het een republiek moet worden. Dat heeft premier Gaston Browne volgens Britse media aangekondigd na de dood van koningin Elizabeth II, die ook vorstin was van de eilandstaat. Het besluit voor een referendum is volgens Browne „geen daad van vijandigheid”, maar „een laatste stap om onafhankelijk te worden en een soeverein land te zijn”. Wel wil hij lid blijven van het Gemenebest. Charles III, nu de Britse monarch, is naast het Verenigd Koninkrijk en Antigua en Barbuda het staatshoofd van dertien andere naties: Australië, de Bahama’s, Belize, Canada, Grenada, Jamaica, Nieuw-Zeeland, Papoea-Nieuw-Guinea, Saint Kitts en Nevis, Saint Lucia, Saint Vincent en de Grenadines, de Salomonseilanden en Tuvalu. Antigua en Barbuda is niet de enige natie die de monarchie heroverweegt. Eind vorig jaar zette Barbados koningin Elizabeth II officieel af als staatshoofd en werd het een republiek. Daarmee werd Barbados na 55 jaar écht onafhankelijk. Kort daarna suggereerde de premier van Jamaica, Andrew Holness, dat zijn land wel eens het volgende zou kunnen zijn dat een republiek wordt.

Het besluit voor een referendum is volgens Browne „geen daad van vijandigheid”, maar „een laatste stap om onafhankelijk te worden en een soeverein land te zijn”. Foto Etienne Laurent/EPA

 Het besluit voor een referendum is volgens Browne „geen daad van vijandigheid”, maar „een laatste stap om onafhankelijk te worden en een soeverein land te zijn”. Foto Etienne Laurent/EPA 						De rouwstoet met het lichaam van de Britse koningin Elizabeth II is zondag vertrokken uit het Schotse Balmoral Castle, waar ze donderdag overleed. De lijkwagen rijdt aan kop van een stoet van zeven auto’s die haar over zal brengen naar de Schotse hoofdstad Edinburgh. Daar zal de overleden vorstin worden opgebaard in haar formele Schotse residentie Holyroodhouse. In de rouwstoet bevinden zich onder anderen Elizabeth’s dochter Anne en haar man Timothy Laurence. Op de Britse publieke omroep BBC is vanuit de lucht te zien hoe de kist, gedrapeerd met de koninklijke standaard van Schotland, door het Schotse landschap rijdt. Als eerste deed de stoet het dorp Ballater aan. In het dorp, gelegen op zo’n twaalf kilometer van Balmoral, hadden zich honderden mensen verzameld om hun laatste eer te bewijzen aan Elizabeth. De overleden koningin ging in het dorp naar de kerk als ze in haar geliefde zomerresidentie Balmoral verbleef. De rouwstoet zal naar verwachting zo’n zes uur onderweg zijn naar Edinburgh. Daarvandaan zal haar kist dinsdag naar Londen worden gevlogen. Vanaf woensdag kunnen Britten het lichaam van Elizabeth bezoeken in Westminster Hall, waar ze vier dagen opgebaard zal liggen. Elizabeth wordt op maandag 19 september tijdens een staatsbegrafenis ter aarde besteld in de St. George’s Chapel in Windsor. Correctie (12 september 2022): In een eerdere versie van dit blog stond dat koningin Elizabeth II begraven wordt in Westminster Abbey. Dat klopt niet, al is daar wel de uitvaart. Ze wordt begraven in St. George’s Chapel, dat is hierboven aangepast.

De rouwstoet met de kist van koningin Elizabeth II rijdt door het Schotse dorp Ballater. Foto Hannah McKay/Reuters

 De rouwstoet met de kist van koningin Elizabeth II rijdt door het Schotse dorp Ballater. Foto Hannah McKay/Reuters 						Koning Charles III is zondag officieel uitgeroepen tot staatshoofd van Australië tijdens een ceremonie in het parlement in Canberra. Dat meldt het Australische persbureau AAP. De bijbehorende verklaring werd uitgesproken door gouverneur-generaal David Hurley. Hurley, die door de Britten is aangesteld om de vorst in Australië te vertegenwoordigen, zei dat de raad een zware verantwoordelijkheid heeft. „Australië is een onafgewerkt product. Het gaat nu een nieuw tijdperk in. De meeste Australiërs hebben geen wereld zonder koningin Elizabeth II gekend, haar overlijden is het einde van een tijdperk.” Ook werd aangekondigd dat Australië op 22 september, drie dagen na de koninklijke begrafenis van koningin Elizabeth, een nationale herdenkingsdag zal hebben.”Ik moedig alle Australiërs aan, waar je ook bent, om de tijd te nemen om te pauzeren en na te denken over het buitengewone leven van de dienst van Hare Majesteit.”

Koning Charles III.  Foto Yui Mok

 Koning Charles III.  Foto Yui Mok 						Koningin Elizabeth II is donderdag op 96-jarige leeftijd en na zeventig jaar op de Britse troon overleden. Het Verenigd Koninkrijk is momenteel in een nationale periode van rouw. Op 19 september is de staatsbegrafenis van de koningin in Westminster Abbey.  Tot die tijd zijn in het VK allerlei plichtplegingen gaande. Zo werd Charles III, direct na het overlijden van zijn moeder koning, zaterdagochtend officieel benoemd tot zijn nieuwe functie. Diezelfde middag zwoer een aantal parlementariërs trouw aan Charles III.  Elizabeth overleed in haar Schotse vakantieverblijf in Balmoral en is daar momenteel alsnog. Later op zondag zal haar lichaam naar paleis Holyroodhouse in Edinburgh worden gebracht en dinsdag naar Londen.  Vanaf woensdag kunnen Britten een laatste eerbetoon aan hun koningin brengen - Queen Elizabeth zal tot aan haar uitvaart in Westminster Hall opgebaard zijn. Toen de koningin-moeder in 2002 overleed, kwamen zo’n 200.000 mensen langs haar kist. ||https://www.nrc.nl//nieuws/2022/09/11/queen-elizabeth-blog-a4141466
2022-09-12||Poolse Swiatek wint US Open en pakt derde grandslamtitel||De Poolse Iga Swiatek heeft zaterdagavond voor het eerst in haar carrière de US Open gewonnen. De mondiale nummer één versloeg in twee sets (6-2, 7-6) de Tunesische Ons Jabeur en pakte daarmee de derde grandslamtitel in haar loopbaan.  De 21-jarige Poolse had nog geen twee uur nodig om haar tegenstander te verslaan. Na een soepele openingsset van Swiatek wist Jabeur zich in de tweede set nog even terug te knokken. Ze wist een tiebreak te forceren, maar ook daarin moest ze het afleggen tegen Swiatek. Voor Swiatek is het haar derde grandslamtitel. Eerder won ze twee keer Roland Garros in Parijs, in 2020 en dit jaar. Op de US Open kwam ze, tot deze editie, nooit verder dan de vierde ronde. Het is voor het eerst sinds 2016 dat een tennisster twee grandslamtoernooien in een seizoen wint. Zes jaar geleden won de Duitse Angelique Kerber de Australian Open en de US Open.  De Poolse werd vooraf bestempeld als titelfavoriet bij de US Open, maar zelf vond ze dat niet zo vanzelfsprekend. „Ik verwachtte er niet per se heel veel van. Dit toernooi was echt een uitdaging”, zei ze na afloop van de finale. „Ik heb me in mentaal opzicht bewezen en ben goed met de druk omgegaan. Het was een geweldig toernooi.”||https://www.nrc.nl//nieuws/2022/09/10/poolse-swiatek-wint-us-open-en-pakt-derde-grandslamtitel-a4141468
